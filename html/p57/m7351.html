<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>בר-כוכבא</title>
	<meta name="author" content="שאול טשרניחובסקי"/>
</head>
<body>

<h1 id="בַּר-כּוֹכְבָאשאולטשרניחובסקי">בַּר-כּוֹכְבָא / שאול טשרניחובסקי</h1>

<p>דרמה בת ארבע עלילות</p>

<p>הנפשות</p>

<blockquote>
<p>שִׁמְעוֹן בַּר-כּוֹכְבָא        עלם בן עשרים בתחילה, אחרי – כן כבן שלושים.</p>
</blockquote>

<p>רַבִּי עֲקִיבָא בֶן-יוֹסֵף       זקן.</p>

<blockquote>
<p>רָחֵל בַּת כַּלְבָּא-שָׂבוּעַ       אשת רבי עקיבא, סימני יופי מקודם.</p>
</blockquote>

<blockquote>
<h2 id="חֲבִיבִהשומרוניתצעירהיפת-הריםפראית.">חֲבִיבִה             שומרונית צעירה, יפת-הרים פראית.</h2>
</blockquote>

<p>שֹׁמְרוֹנִי זָקֵן           אביה של חביבה.</p>

<blockquote>
<p>רַבִּי יוֹחָנָן בֶּן-תּוֹרְתָא    }</p>
</blockquote>

<blockquote>
<p>רַבִּי אֶלְעָזָר הַמּוֹדָעִי     }</p>
</blockquote>

<p>רַבִּי יוֹסֵי בֶן-קִסְמָא     }   חכמים.</p>

<blockquote>
<p>פַּפּוּס בֶּן-יְהוּדָה      }</p>
</blockquote>

<blockquote>
<p>רַבִּי טַרְפוֹן        }
<br><br />
רַבִּי יְהוֹשֻׁעַ הַגַּרְסִי        תלמידו של רבי עקיבא.</p>
</blockquote>

<h2 id="בַּר-דְּרוֹמָאצעיר.">בַּר-דְּרוֹמָא           צעיר.</h2>

<h2 id="רוּפוּסרומאיםשריצבא.">רוּפוּס          }   רומאים שרי צבא.</h2>

<h2 id="מֶטֶלוּס">מֶטֶלוּס            }</h2>

<blockquote>
<p>מַצְבִּיא חַיִל</p>
</blockquote>

<blockquote>
<h2 id="שַׁמָּשׁ">שַׁמָּשׁ</h2>
</blockquote>

<blockquote>
<h2 id="נַעַרמְשָׁרֵת">נַעַר מְשָׁרֵת</h2>

<br>  
חכמים;  זקנים וצעירים,  נשים וטף;  יושבי הכפר;  מנגנים;  נערים;  בתולות;  חיילים יהודים;  חיילים רומאים;  פליטים;  מצביאי חיל בר-כוכבא;  ראשי גדודים ושליחיהם;  תלמידי חכמים;
</blockquote>

<p>הזמן: שנות 130 – 135 לפי הספירה הנהוגה.</p>

<h2 id="עלילהראשונה">עלילה ראשונה</h2>

<h2 id="מעמדראשון">מעמד ראשון</h2>

<p>[כפר בהרים, ערב. אנשים ונשים, זקנים וטף. קול חצוצרה: אות להיכנס חילות רומא לקסרקטין, חיילים מזדרזים אל המחנה]</p>

<p>אחד היהודים    רָאִיתָ עֶגְלֵי אֱדוֹם?</p>

<p>יהודי שני      מְפֻטָּמִים?</p>

<p>יהודי שלישי     אַלּוֹנִים מַמָּשׁ.</p>

<blockquote>
<p>אשה        כָּאֲרָיוֹת! לֹא?</p>
</blockquote>

<blockquote>
<p>יהודי רביעי     אֲבָל רְאִיתִים וְגַם לֹא בְכָך:</p>
</blockquote>

<blockquote>
<p>מִצְּבָאִים קַלּוּ אָז וּמֵאַרְנָבוֹת&#8230;</p>
</blockquote>

<p>יהודי ראשון     <a href="#fn:1" id="fnref:1" title="see footnote" class="footnote"><sup>1</sup></a>
עוֹד לֹא שָׁכַחְתָּ פֻּלְמוּס קִיטוּס?</p>

<p>יהודי רביעי</p>

<h2 id="לֹא">לֹא!</h2>

<p><a href="#fn:2" id="fnref:2" title="see footnote" class="footnote"><sup>2</sup></a>
זָכַרְתִּי יְמי פַּפּוס וְלוּלְיָנוּס.</p>

<blockquote>
<p>יהודי שני      עַל גַּבּוֹ חָרְשוּ לוֹנְכִיּות: &#8220;לֹא תִשְׁכָּח!&#8221;</p>
</blockquote>

<blockquote>
<p>יהודי רביעי     בְּלוֹדְקִיָּה הִדְבַּקְנוּם פָּעַם; הֶרָה</p>
</blockquote>

<blockquote>
<p>אָז נָסוּ אֶל מִנְהָרָה - טוּרְמָא אֶחָת.</p>
</blockquote>

<p><a href="#fn:3" id="fnref:3" title="see footnote" class="footnote"><sup>3</sup></a>
טְרַיַנוּס שְׁחִיק-עֲצָמוֹת טֶרֶם בָּא.</p>

<p>יהודי ראשון     וְסוֹף דָּבָר – נַסְתֶּם.</p>

<p>יהודי רביעי     כֵּן, אִלְמָלֵא אַתֶּם,</p>

<blockquote>
<p>כָּל רוֹדְפֵי-שָׁלוֹם, הוֹי&#8230;</p>
</blockquote>

<p>אחד הזקנים     לֹא-רוֹדְפֵי-שָׁלוֹם;</p>

<blockquote>
<p>אֵין לִדְחֹק אֶת הַקֵּץ</p>
</blockquote>

<blockquote>
<p>אחד הצעירים    הַקִּצִּים כָּלוּ</p>
</blockquote>

<blockquote>
<p>כְּבָר כֻּלָּם, אַבָּא!</p>
</blockquote>

<p>זקן שני       חֶבְלֵי הַמָּשִׁיחַ</p>

<blockquote>
<p>זקן ראשון      מָשִׁיחַ טֶרֶם בָּא.</p>
</blockquote>

<p>יהודי חמישי     לוּ קַמְתֶּם אַתֶּם!</p>

<p><a href="#fn:4" id="fnref:4" title="see footnote" class="footnote"><sup>4</sup></a>
בְּלוֹדְקִיָּה בְּלוּב הִזְדַיֵּן כָּל הָעָם,</p>

<p><a href="#fn:5" id="fnref:5" title="see footnote" class="footnote"><sup>5</sup></a>
בְּסַמוֹס אִי הַיָּם, בְּקַפְרִיסִין חֶרֶב</p>

<blockquote>
<p>לַאדֹנָי וּלְפַּפּוּס מָרְקוּ שָׁם,</p>
</blockquote>

<h2 id="וְאַתֶּםמָה">וְאַתֶּם מָה?</h2>

<blockquote>
<p>אשה        הַשֵּׁם יְרַחֵם!</p>
</blockquote>

<p>אחד הצעירים    כֵּן,</p>

<blockquote>
<p>כֻּלָנוּ צְרִיכִים! אַךְ אֲגֻדָּה אֶחָת.</p>
</blockquote>

<blockquote>
<p>זקן ראשון      כְּבָר הָיָה מַעֲשֶׂה: בְּלֹעַ הָאֲרִי</p>
</blockquote>

<blockquote>
<p>קוֹרֵא מִצְרִי טִפֵּשׁ הִכְנִיס רֹאשׁוֹ.</p>
</blockquote>

<blockquote>
<p>זקן שני       כֵּן, בַּמֶּה דְּבָרִים שָׁם אֲמוּרִים, בְּקוֹרֵא&#8230;</p>
</blockquote>

<p>יהודי שישי     רְאִיתֶם הָאֲרִי!</p>

<p>אחד הצעירים</p>

<h2 id="עוֹדיָבוֹאיוֹם...">עוֹד יָבוֹא יוֹם&#8230;</h2>

<p>צעיר שני</p>

<h2 id="גַּםקָרוֹבהוּא...">גַּם קָרוֹב הוּא&#8230;</h2>

<p>זקנה        אַל תִּפְתַּח פֶּה לַשָּׂטָן.</p>

<blockquote>
<p>אחד היהודים    שָׁמַעְתִּי אומְרִים: בְּאוּשָׁא, בִּשְׁפַרְעָם&#8230;</p>
</blockquote>

<p>יהודי שני      <a href="#fn:6" id="fnref:6" title="see footnote" class="footnote"><sup>6</sup></a>
בְּלוֹד, בְּיַבְנֶה בְּגִמְזו וּבִתְקוֹעַ&#8230;</p>

<p>אחד הזקנים     מֶה הָיָה בְלוֹד?</p>

<blockquote>
<p>אשה        מֶה הָיָה שָׁם?</p>
</blockquote>

<p>[נכנסים חיילים רומאים]</p>

<blockquote>
<p>ראש המשמר     מַה-קּוֹל הַצְּוָחָה? אִישׁ לְבֵיתוֹ, יְהוּדִים!</p>
</blockquote>

<blockquote>
<p>הִזְדָּרְזוּ, תֵּכֶף וּמִיָּד!</p>
</blockquote>

<p>[העם ממהר ומתפזר]</p>

<h2 id="הוֹיהוֹיהוֹי">הוֹי, הוֹי, הוֹי!</h2>

<blockquote>
<p>בְּזוּיֵי עָם! כְּקוֹרְאִים מַמָּשׁ! גַּר-גַּר-גַּר&#8230;</p>
</blockquote>

<blockquote>
<p>עַל מָה נִדְבָּרִים הֵם?</p>
</blockquote>

<p>אחד החיילים    בְּאַקְטֵסִיפוֹן</p>

<blockquote>
<p>גַּם כֵּן; אֵין אִישׁ בַּמַּחֲנֶה מֵבִין כְּלוּם.</p>
</blockquote>

<blockquote>
<p>חייל שני      אֵין שָׁלוֹם! שׁוּב, שָׁמַעְתִּי, אוֹמְרִים: הֵם</p>
</blockquote>

<blockquote>
<p>מִתְגּוֹדְדִים גְּדוּדִים בַּמִּנְהָרוֹת סָבִיב,</p>
</blockquote>

<blockquote>
<p>מִתְנַפְּלִים עַל חֲיָלוֹת עוֹבְרִים.</p>
</blockquote>

<p>חייל שלישי     אָכֵן,</p>

<blockquote>
<p>מִטּוּרְנוּסְרוּפוּס צִיר שָׁלוּחַ אֶמֶשׁ</p>
</blockquote>

<blockquote>
<p>בָּא, הֵבִיא מִכְתָּב אֶל הקֶּנְטוּרְיוֹן</p>
</blockquote>

<blockquote>
<p>לְהַחֲזִיק מִשְׁמָר.</p>
</blockquote>

<p>חייל רביעי     אוֹמְרִים: גַּם בַּגָּלִיל.</p>

<blockquote>
<p>חייל חמישי     וְגַם בְּשֹׁמְרוֹןֹ, שָׁם חֲבוּרוֹת קְטַנּוֹת,</p>
</blockquote>

<blockquote>
<p>בִּמְעָרוֹת הָרִים הֵן נֶחְבָּאוֹת.</p>
</blockquote>

<p>חייל שני      וְגַם</p>

<blockquote>
<p>בְּסוּרְיָה אוֹמְרִים, נִרְאוּ אוֹתוֹת מֶרֶד</p>
</blockquote>

<p><a href="#fn:7" id="fnref:7" title="see footnote" class="footnote"><sup>7</sup></a>
וּשְׁאָר פְּרוֹבִינְצְיוֹת-הַמִּזְרָח גַּם כֵּן</p>

<blockquote>
<p>חייל שלישי     יִמַּח שְׁמָם שֶׁל בַּרְבָּרִים! כְּבָר אֲנִי</p>
</blockquote>

<blockquote>
<p>אָמַרְתִּי: דַּי לִי, אָשׁוּב בַּיְתָה לְאַרְצִי,</p>
</blockquote>

<blockquote>
<p>כֵּן, אֶל הַמְּנוּחָה וְאֶל הַנַּחֲלָה.</p>
</blockquote>

<p>ראש המשמר     וְאֶל</p>

<blockquote>
<p>הַזְּקֵנָה, הֵן?ֹ</p>
</blockquote>

<p>חייל שלישי     הֲלֹא אִם כָּךְ– הֲלא</p>

<blockquote>
<p>לֹא יַרְשׁוּ גַם לַזְּקֵנִים לָשׁוּב בָּיְתָה?</p>
</blockquote>

<p>ראש המשמר     לֹא, לֹא יִתֵּנוּ&#8230;</p>

<p>חייל שלישי     תִּפַּח רוּחָם!</p>

<p>ראש המשמר     נֵלֵכָה!</p>

<p>[ הולכים ]</p>

<h2 id="מעמדשני">מעמד שני</h2>

<h2 id="כרמיעיןגדיגבעהלאגבוהה">כרמי עין גדי, גבעה לא גבוהה</h2>

<p>נכנסות בתולות, כנופיות כנופיות, מהן לבושות יפה עם תכשיטים, מהן במלבושי כפר, רועות, שומרוניות ]</p>

<blockquote>
<p>כנופיה ראשונה    אֲנַחְנוּ הַרִאשׁוֹנוׁת – רֵיק הַגָבַע!</p>
</blockquote>

<p>כנופיה שנייה     אֲבָל אֵחַרְנוּ! כֵּן!</p>

<p>כנופיה שלישית    גַּם אָנוּ פֹה.</p>

<p>כנופיה רביעית    [ מתפזרות. צחוק, פטפוטים, שירים, אחרי-כן דממה.</p>

<p>הבתולות מתבוננות זו בזו ]</p>

<blockquote>
<p>שָׁלוֹם רַעֲיוֹתָי!</p>
</blockquote>

<p>כולן        שָׁלוֹם! שָׁלוֹם!</p>

<blockquote>
<p>אחת        יוֹנָתִי, תְּנִי לִי מַרְגָּלִיּוֹת.</p>
</blockquote>

<p>שניה        אֲחוֹתִי, תְּנִי לִי שַׂהֲרוֹן.</p>

<blockquote>
<p>שלישית       הֲתִתְּנִי לִי אֶת תַּכְשִׁיטָיִךְ?</p>
</blockquote>

<p>רביעית       יָפָתִי, אָנָּא אוֹתָהּ עִיר&#8230;</p>

<p>חמישית         מִי רוֹצָה שָׁבִיס?</p>

<blockquote>
<p>שישית       בָּתֵּי נָפֶשׁ!</p>
</blockquote>

<blockquote>
<p>שביעית       מִי תִתֵּן תַּחַת פְּתִיגִיל חָח?</p>
</blockquote>

<blockquote>
<p>שמינית       הֲיֵשׁ כָּאן רוֹצָה בְּאֵזוֹר קִפְּרוֹס?</p>
</blockquote>

<p>תשיעית       אֲנִי, אֲנִי!</p>

<p>שמינית       הֲרֵיהוּ לָךְ.</p>

<blockquote>
<p>עשירית       וְלִי מִטְפַּחְתֵּךְ! לִי מִטְפַּחְתֵּךְ!</p>
</blockquote>

<blockquote>
<p>אחת-עשרה     תִּלְבֹּשֶׁת רוֹעָה?</p>
</blockquote>

<p>שתים-עשרה</p>

<h2 id="לִיהֶאָח">לִי, הֶאָח!</h2>

<blockquote>
<p>וְאַתְּ מָה, מַה תִּקְחִי אַתְּ תַּחְתֶּנָּה?</p>
</blockquote>

<blockquote>
<p>אחת-עשרה     אֶת הַחֲגוֹרָה וְאֶת הַמְּעִיל.</p>
</blockquote>

<p>שלישית       אֲבָל יָפִיתִי בִּפְנִינָיִךְ!</p>

<p>שנייה       מַה יָּאֶה לִי הַשַּׂהֲרוֹן!</p>

<blockquote>
<p>אחת-עשרה     מִי מִלֵּל לִי, כִּי כָךְ הוֹלְמֵנִי</p>
</blockquote>

<blockquote>
<p>זֶה שְׁבִיס הָרוֹעוֹת!</p>
</blockquote>

<p>שלישית</p>

<h2 id="אוֹיאוֹיאוֹי">אוֹי! אוֹי! אוֹי!</h2>

<blockquote>
<p>מִי יֹּאמַר: לֹא בַת-שוֹעַ אָנִי?</p>
</blockquote>

<p>בתולה לבושהכשומרונית</p>

<blockquote>
<p>כְּלוּם לֹא שֹׁמְרוֹנִית? אִמְרִי אָתְּ!</p>
</blockquote>

<blockquote>
<p>אחת-עשרה     לֹא יָדַעְתִּי, הוֹי רַעְיוֹתָי!</p>
</blockquote>

<blockquote>
<p>כִּי כֹה לִי יָאֶה זֶה הַמְּעִיל!</p>
</blockquote>

<p>בתולה בלבוש טבחה  וְכִי כָך טַבָּחָה?</p>

<p>בתולה בלבושכובסת  וְכָךְ כּוֹבָסֶת?</p>

<blockquote>
<p>קולות       הַסֶּינָה, רִיבוֹת, נָא הַסֶּינָה!</p>
</blockquote>

<blockquote>
<p>הוֹי, בְּתוּלוֹת, הַס אַךְ הָס!</p>
</blockquote>

<blockquote>
<p>הֲלֹא הֵם בָּאִים! וְגַם מְנַגְּנִים!</p>
</blockquote>

<p>ראשונה       הֲלֹא הֵם בָּאִים!</p>

<blockquote>
<p>הֵמָּה – הֵם!</p>
</blockquote>

<p>שנייה       אֲבָל יָרֵאתִי&#8230;</p>

<blockquote>
<p>שלישית       וּמַה תֵּחָתִּי?</p>
</blockquote>

<blockquote>
<p>שנייה       וּכְלוּם יָדָעְתִּי? אוֹי, אָנוּסָה!
<br></p>
</blockquote>

<h2 id="מעמדשלישי">מעמד שלישי</h2>

<p>[ נכנסים בחורים, לפניהם מנגנים. הבוחרים אוחזים זה בזה.  הבתולות נרתעות אל הגבעה צפופות זו לזו. הבחורים רוקדים סביב לגבעה ]</p>

<p>הבחורים      הִנֵּה הֵן, הִנֵּה הֵן</p>

<blockquote>
<p>בְּנוֹת-הַחֵן בִּיהוּדָה!</p>
</blockquote>

<blockquote>
<p>הִנֵּה הֵן, הִנֵּה הֵן</p>
</blockquote>

<blockquote>
<p>בְּנוֹת-הַחֵן בִּיהוּדָה!</p>
</blockquote>

<blockquote>
<p>שָׁלוֹם רָב! שָׁלוֹם רָב!</p>
</blockquote>

<blockquote>
<p>שָׁלוֹם עַד בְּלִי דָי!</p>
</blockquote>

<blockquote>
<p>הבתולות      אֱלֹהִים יְבָרְכְכֶם, הַבַּחוּרִים!</p>
</blockquote>

<p>הבחורים      עֱנוּ כֶרֶם, עֱנוּ לוֹ,</p>

<blockquote>
<p>כֶּרֶם עֵין-גֶּדִי עִם שָׁמֶשׁ:</p>
</blockquote>

<blockquote>
<p>גַּן עִזְּקוּהוּ שָׂרִים,</p>
</blockquote>

<blockquote>
<p>סִקְּלוּהוּ נְדִיבֵי עָם;</p>
</blockquote>

<blockquote>
<p>בְּקֶרֶן בֶּן-שֶׁמֶן נְטָעוּהוּ שׂוֹרֵק:</p>
</blockquote>

<blockquote>
<p>עֵת הַזָּמִיר עָבָרָה,</p>
</blockquote>

<blockquote>
<p>הַקַּיִץ חָלַף הָלַךְ לוֹ,</p>
</blockquote>

<blockquote>
<p>וְגַפְנֵנוּ מְסֻבֶּלֶת,</p>
</blockquote>

<blockquote>
<p>רַבּו זַלְזַלֶּיהָ,</p>
</blockquote>

<blockquote>
<p>פֹּארוֹתֶיהָ אָרָכוּ:</p>
</blockquote>

<blockquote>
<p>הֶאֱרִיכָה שָׂרִיגִים,</p>
</blockquote>

<blockquote>
<p>שְׁלוּחוֹתֶיהָ נִטְּשׁוּ עָבְרוּ תֶלֶם,</p>
</blockquote>

<blockquote>
<p>בִּסְעַפּוֹתֶיהָ אַשְׁכְּלוֹת תִּפְאֶרֶת,</p>
</blockquote>

<blockquote>
<p>תָּשׁוּחַ מִכֹּבֶד אַשְׁכֹּלוֹת:</p>
</blockquote>

<blockquote>
<p>עֲנָבֵימוֹ שִׁכּוֹרִים מִיַּיִן,</p>
</blockquote>

<blockquote>
<p>סְמָרַגְדִּים אֶלֶקְטְרוֹן וָלָשֶׁם:</p>
</blockquote>

<blockquote>
<p>עֲלוּ רֵעִים, בּואוּ בוֹצְרִים:</p>
</blockquote>

<blockquote>
<p>אֲחוֹתֵנוּ גֶּפֶן חֶמֶד,</p>
</blockquote>

<blockquote>
<p>רְוַת-שֶׁמֶשׁ וְטַלְלֵי-לָיְלָה;</p>
</blockquote>

<blockquote>
<p>עֲסִיסִיָּה מְלֵאַת חַרְצַנִּים</p>
</blockquote>

<blockquote>
<p>בְּבִכּוּרֵי עֲנָבָיִךְ:</p>
</blockquote>

<blockquote>
<p>וִיהִי שַׁעֲרֵךְ כַּצַּמֶּרֶת,</p>
</blockquote>

<blockquote>
<p>אֲשֶׁר בְּצִלָּה תֶּאֱרֹבְנָה עֵינָיִךְ;</p>
</blockquote>

<blockquote>
<p>וְשָׁדַיִךְ כְּאַשְׁכְּלוֹת גֶּפֶן</p>
</blockquote>

<blockquote>
<p>מְתוּחִים מֵעֹצֶר תִּירוֹשׁ:</p>
</blockquote>

<blockquote>
<p>בּוֹאוּ דוֹדִים וְנֶחֱזֶה בַגֶּפֶן</p>
</blockquote>

<blockquote>
<p>בּוֹצְרִים עִם סַל וְסַלְסִלָּה:</p>
</blockquote>

<p>הבתולות, כנופיהראשונה</p>

<blockquote>
<p>בָּחוּר, תֵּן עֵינֶיךָ בַיֹּפִי, בַּנּוֹי!</p>
</blockquote>

<blockquote>
<p>שֶקֶר הַכֶּסֶף וְהֶבֶל הַהוֹן</p>
</blockquote>

<blockquote>
<p>נְאוֹת עֵינַיִם – בִּנְיַן עֲדֵי-עַד.</p>
</blockquote>

<blockquote>
<p>אַרְבֶּה לַגֹּרֶן וְעָש יֹאכַל בַּד,</p>
</blockquote>

<blockquote>
<p>נְאוֹת עֵינַיִם – בִּנְיַן עֲדֵי-עַד.</p>
</blockquote>

<blockquote>
<p>כנופיה שנייה     בָּחוּר, תֵּן עֵינֶיךָ בַּמִּשְׁפָּחָה!</p>
</blockquote>

<blockquote>
<p>שֶׁקֶר הַיֹּפִי וְהֶבֶל הַחֵן,</p>
</blockquote>

<blockquote>
<p>אֵשֶׁת הַחַיִל תִּבֶן בִּנְין-עַד,</p>
</blockquote>

<blockquote>
<p>לֹֹא תִירָא מִכָּפָן, לֹֹא תֵחַת מִשְּׁמָד,</p>
</blockquote>

<blockquote>
<p>אֵשֶׁת הַחַיִל תִּבֶן-בִּנְיַן</p>
</blockquote>

<h2 id="-עַד.">- עַד.</h2>

<p>[הבוחרים עושים שורה כנגד שורת הבתולות. אלה מתקדמים, ואלו נרתעות; יש שאלו מתקדמות, והבחורים נרתעים. אחרי-כן יכרכרו גם אלה גם אלה, אלה פונים לשמאל, ואלה לימין, ולהיפך. אחרי-כן יוצאים שני המחנות, סובבים כלפי עבר אחד, הולכים וממהרים בריקוד. בחור אוחז ביד בתולה, זוג זוג פורש לצדדין ופונים אל הכרם מתוך השורות]</p>

<p>בתולות       עֲלֵה! עֲלֵה!</p>

<p>בחורים       עֲלִי! עֲלִי,</p>

<blockquote>
<h2 id="רַעְיָתִי">רַעְיָתִי!</h2>
</blockquote>

<blockquote>
<p>בתולות       בָּחוּר שֶׁלִּי!</p>
</blockquote>

<p>[כל הזוגות נעלמים]</p>

<h2 id="מעמדרביעי">מעמד רביעי</h2>

<p>מנגן אחד      חֲדַל מִשְּׁרֹק! פָּרָחוּ.</p>

<p>מנגן שני         נַרְגִּיעַ קְצָת.</p>

<blockquote>
<p>מנגן ראשון     בְּדֹק בַּסַּלְסִלּוֹת וּבַצַּפַּחַת, אֶחָא. הַיַּיִן פֹּה!</p>
</blockquote>

<blockquote>
<p>הַיּוֹם יִרְבּוּ הַדּוֹרְכִים בְּגַת, וְיֵז תִּירוֹשָׁן</p>
</blockquote>

<blockquote>
<p>עַל כָּתְנוֹתֵיהֶן, נַפְשִׁי תִּבְחַר בְּאוֹתוֹ שֶׁכָּאן</p>
</blockquote>

<blockquote>
<p>מִן הַמּוּכָן.</p>
</blockquote>

<blockquote>
<p>מנגן שלישי     מֵאֵין שִׁנַּיִם וּבַחֹסֶר – הַגֶּפֶן בֹּסֶר.</p>
</blockquote>

<blockquote>
<p>מנגן שני         חַצְבֵי לְנַהֲרָא, כַּגְנֵי לְיָא?</p>
</blockquote>

<blockquote>
<p>מנגן ראשון     מוּם שֶׁבְּךָ אַל תֹּאמַר לַחֲבֵרֶיךָ.</p>
</blockquote>

<blockquote>
<p>נִסְתַּלְּקָה הַמַּלְכָּה – וּמָלַךְ אַל-קוּם!</p>
</blockquote>

<blockquote>
<p>בָּתַר חָלָב אָזַל קוּם.</p>
</blockquote>

<blockquote>
<p>בּוֹרֵא פְּרִי הַגָּפֶן!</p>
</blockquote>

<p>(שותה)</p>

<p>מנגן שני         לָאו בְּרָכָה לְבַטָּלָה.</p>

<p>מנגן ראשון     חַס וְחָלִילָה.</p>

<blockquote>
<p>מנגן שלישי     חֲבִיבָה בְרָכָה זוֹ גַם עָלַי, מְזֹג, אֶחָא!</p>
</blockquote>

<p>[מוזג ושותה שוב]</p>

<blockquote>
<p>מנגן ראשון     מְקֻבְּלַנִי מִבֵּית אָבִי: הַמִּתְפַּלֵּל עַל חֲבֵרוֹ</p>
</blockquote>

<blockquote>
<p>נַעֲנֶה תְחִלָּה.</p>
</blockquote>

<p>מנגן שני         אֲנִי עֵד רְאִיָּה.</p>

<p>[בולם שותים]</p>

<p>מנגן שלישי</p>

<h2 id="פושטכנגדהראשוןכוסו">[פושט כנגד הראשון כוסו]</h2>

<blockquote>
<p>בֶּן-בַּקְבּוּק אוֹמֵר: הֲפָךְ בָּהּ וַהֲפָךְ בָּהּ;</p>
</blockquote>

<blockquote>
<p>דָּבָר אַַחֵר: הֲפָךְ בָּהּ – אַחַת, וַהֲפָךְ בָּהּ –</p>
</blockquote>

<blockquote>
<p>שְׁתַּיִם; דְּכֹלָּא בָהּ – שָׁלֹשׁ.</p>
</blockquote>

<p>מנגן שני          גַּם לִי בָזִיךְ.</p>

<p>מנגן ראשון</p>

<h2 id="פְּסֹקפְּסוּקֶךָ.">פְּסֹק פְּסוּקֶךָ.</h2>

<blockquote>
<p>מנגן שני         שָׁלֹשׁ פְּעָמִים יֵרָאֶה כָל זְכוּרֶךָ.</p>
</blockquote>

<blockquote>
<p>מנגן ראשון      כַּפְתּוֹר וָפָרַח! וְאַתָּה – שָׁלשׁ שָׁנִינוּ! –</p>
</blockquote>

<blockquote>
<p>וּרְבִיעִית אַתָּה רוֹצֶה?</p>
</blockquote>

<blockquote>
<p>מנגן שלישי      שׁאֲנִי כוֹס, שֶׁהִיא נְקֵבָה, דִּכְתִיב: אַרְבַּע אִמָּהוֹת.</p>
</blockquote>

<p>מנגן ראשון</p>

<h2 id="הֵאלָךְ.">הֵא לָךְ.</h2>

<h2 id="מעמדחמישי">מעמד חמישי</h2>

<p>[הבתולות והבחורים שבים זוגות זוגות, אוכלים ושותים. נכנסים המנגנים, אחר-כך – רומאים]</p>

<p>הבתולות</p>

<h2 id="רוֹמָאִיםרוֹמָאִים">רוֹמָאִים! רוֹמָאִים!</h2>

<p>אחד החיילים    אַה, הִנֵּה הִנָּן.</p>

<blockquote>
<p>חייל שני      בַּחוּרוֹת נָאוֹת, חֵי הַכָּלֶב.</p>
</blockquote>

<p>חייל שלישי     תַּרְנְגֹלוֹתַי שֶׁלִּי!</p>

<blockquote>
<p>חייל רביעי     וּפִרְחֵי תַרְנְגוֹלִים: קוּ-קוּרֵי-קָא!</p>
</blockquote>

<blockquote>
<p>אחד הבחורים    מַה לָּכֶם פֹּה? מָה אַתֶּם רוֹצִים?</p>
</blockquote>

<blockquote>
<p>חייל ראשון     אֶת אֲשֶׁר כֻּלְּכֶם רוֹצִים&#8230; מִבַּחוּרָה.</p>
</blockquote>

<blockquote>
<p>הבחור       כַּלֶּךְ-לְךָ מִכָּאן! לֶךְ לְךָ אֶל הַקְּסַרְקְטִין!</p>
</blockquote>

<blockquote>
<p>חייל שני      מִתְיָרֵא אַתָּה, שֶׁמָּא לֹא יִמְצָא לָךְ?</p>
</blockquote>

<blockquote>
<p>חֲמִשָּׁה נַחְנוּ– דַּי לָנוּ בְּחָמֵש ׁ.</p>
</blockquote>

<blockquote>
<p>הבחור       רוֹמָאִי, כַּלֶּךְ-לְךָ מִכָּאן!</p>
</blockquote>

<p>חייל ראשון     וְאִם אָיִן?</p>

<p>שמעון       כַּלֶּךְ-לְךָ מִכָּאן!</p>

<p>[יוצא ומתקרב אליו]</p>

<p>חייל חמישי     הֵם רַבִּים פֹּה.</p>

<blockquote>
<p>חייל ראשון     כְּלוּם דָּבְקָה חַרְבְּךָ לִנְדָנָהּ?</p>
</blockquote>

<p>בחור ראשון     [אל שמעון]</p>

<blockquote>
<p>שִׁמְעוֹן, חֲדַל: שִׁכּוֹרִים הֵם.</p>
</blockquote>

<p>חייל שני      הֲיָא, הַבָּחוּר, סֹב!</p>

<p>[שמעון יוצא מתוך השורה, שם ידו בחיקו]</p>

<p>שמעון       נֹכַח אֱלֹֹהִים דַּרְכְּכֶם!</p>

<blockquote>
<p>חייל ראשון     יְהוּדִי חָצוּף, דֹּם! מָה אַתָּה מְחַפֵּשׂ?</p>
</blockquote>

<blockquote>
<p>צָפַנְתָּ פִּגְיוֹן? יוּסְטוּס, טֹל חֲנִיתִי!</p>
</blockquote>

<blockquote>
<p>הָבָה וְאֶבְדֹּק בְּחֵיקוֹֹשֶל הַלָּז.</p>
</blockquote>

<p>[נותן חניתו לרעו ומתקרב אל שמעון]</p>

<blockquote>
<p>חייל שני      גַּם אֲנִי אֶבְדֹּק – בְּחֵיק השְּׁחַרְחֶרֶת.</p>
</blockquote>

<p>[ניגש אל בתולה]</p>

<p>הבתולה</p>

<h2 id="אוֹיאֲבוֹיהַצִּילוּ">אוֹי, אֲבוֹי, הַצִּילוּ!</h2>

<p>[רצה, והוא אחריה. שמעון מכה את הרומאי באגרופו, וזה נופל. יתר הבחורים מתנפלים על החיילים והורגים אותם. הבתולות והמנגנים נסים. הבחורים נבוכים, עומדים מבלי לדעת מה לעשות]</p>

<blockquote>
<p>שמעון       אֶת הַחֲלָלִים פַשְׁטוּ, הָסֵר מֵעֲלֵיהֶם</p>
</blockquote>

<blockquote>
<p>כָּל כְּלֵי מִלְחָמָה. יְדִידַי, עוֹד הָעֶרֶב</p>
</blockquote>

<blockquote>
<p>וְעוֹף הַשָּׁמַיִם יוֹלִיךְ אֶת הַקּוֹל</p>
</blockquote>

<blockquote>
<p>לְמַצַּב רוֹמִים אֲשֶׁר בְּעֵין-גֶּדִי,</p>
</blockquote>

<blockquote>
<p>וּבָאוּ לִתְפֹּס אֶת כָּל בַּחוּרֶיהָ.</p>
</blockquote>

<blockquote>
<p>אֵין לָנוּ אֶלָּא לְהִמָּלֵט עַל נַפְשֵׁנוּ,</p>
</blockquote>

<blockquote>
<p>וּבְרֵרָה אֵין לָכֶם: הִמָּלְטוּ הֶרָה.</p>
</blockquote>

<blockquote>
<p>שְׁאוּ הַיַּיִן וְאֶת כָּל הַמַּכֹּלֶת.</p>
</blockquote>

<blockquote>
<p>לֹא רַב הוּא: אַךְ לְאֵיזֶה יָמִים דַּיּו,</p>
</blockquote>

<blockquote>
<p>וְאָז נִרְאֶה, מֶה עָלֵינוּ לַעֲשׁוֹת.</p>
</blockquote>

<p>[הבחורים פורקים את כלי הנשק מעל החיילים ויוצאים]</p>

<h2 id="עלילהשנייה">עלילה שנייה</h2>

<h2 id="מעמדראשון">מעמד ראשון</h2>

<p>בית רבי עקיבא</p>

<p>[רחל אשת רבי עקיבא, רבי יהושע הגרסי, רבי יוסי בן קסמא, רבי יוחנן בן-תורתא, פפוס בן-יהודה ועוד חכמים]</p>

<p>רחל        [אל רבי יוחנן]</p>

<blockquote>
<p>כְּאֶל אַחַת קָאקִי חִוְרֵי מְדַבֵּר רַבִּי,</p>
</blockquote>

<blockquote>
<p>כְּאֶל אַחַת שֶׁבָּעָם. – וְלוּ גַם כָּךְ, הֲלֹא</p>
</blockquote>

<blockquote>
<p>עִם שִׁלְהֵי קַיץ, כַּאֲשֶר תִּבְשַׁל קָמָה,</p>
</blockquote>

<blockquote>
<p>וְהַדָּגָן גִּבְעוֹל, תַּעַל גַּם דְּגָנִיָּה,</p>
</blockquote>

<blockquote>
<p>כִּי יַרְכִּין רֹאשׁו זֶה וִיסַמֵּר שְׂפָמָיו,</p>
</blockquote>

<blockquote>
<p>עֵין תְּכֶלְתָּה תִּפְתַּח רַכָּה וַחֲרֵדָה.</p>
</blockquote>

<blockquote>
<p>וּבְעֵת הֲרַת הַדָּם וּלְאוֹתוֹת קֶטֶל,</p>
</blockquote>

<blockquote>
<p>שְׁעַת חֵרוּם, גְּבָרִים יְנוֹפְפוּ חֲנִית,</p>
</blockquote>

<blockquote>
<p>גַּם לֵב הָאִשָּׁה גָּמֵל רוּחָה יֶאֱמָץ.</p>
</blockquote>

<blockquote>
<p>גַּם הִיא בַת לַמּוֹלֶדֶת, אֶזְרַח אַרְצָהּ;</p>
</blockquote>

<blockquote>
<p>לָאו תָּמִיד קַרְקַע עוֹלָם הִיא, לָאו תָּמִיד.</p>
</blockquote>

<blockquote>
<p>וְאוֹמְרִים אַתֶּם: גֶּבֶר יוֹרֵד שָׁעְרָה;</p>
</blockquote>

<blockquote>
<p>וְאוֹתוֹ גֶבֶר מִי? – אָבִינוּ הוּא.</p>
</blockquote>

<blockquote>
<p>אִישֵׁנוּ הוּא, הוּא בְנֵנוּ, לָנוּ אָח.</p>
</blockquote>

<blockquote>
<p>מָה אִשָּׁה? אֱלֹהִים בְּרָאָנו כָךְ,</p>
</blockquote>

<blockquote>
<p>אִי-אֶפְשָׁר לוֹ לָעוֹלָם בְּלִי אִשָּׁה.</p>
</blockquote>

<blockquote>
<p>רבי יוחנן      לֹא מִשּׁוּם זֶה, בַּת כַּלְבָּא-שָׂבוּע,ַ</p>
</blockquote>

<blockquote>
<p>וְלֹא מִהְיוֹתֵךְ אִשָה כָּךְ הִרְבֵּיתִי</p>
</blockquote>

<blockquote>
<p>לְדַבֵּר עַל הַדָּם: הַדָּם, הַדָּם!</p>
</blockquote>

<blockquote>
<p>מִסָּבִיב נַהֲרוֹת נַחֲלֵי דָמִים</p>
</blockquote>

<blockquote>
<p>בְּנַהֲרוֹת נַחֲלֵי דִמְעָה נָגְעוּ,</p>
</blockquote>

<blockquote>
<p>וְטוֹבְעִים בָּם הַצַּדִּיק וְהָרָשָׁע.</p>
</blockquote>

<blockquote>
<p>הֲשׁׂוֶה חֹפֶש בְּנֶזֶק כָּל הַדָּם?</p>
</blockquote>

<blockquote>
<p>הַאִם לַצֶּדֶק אָדָם גַּם יַרְשִׁיעַ?</p>
</blockquote>

<blockquote>
<p>וְחָמָס יַעֲרֹץ עשֶׁק, וּבִזְרוֹעַ</p>
</blockquote>

<blockquote>
<p>תָּרֹעַ חֶזְקַת יַד אַנָּס, וְשַׂחָה חַמְסָן?</p>
</blockquote>

<blockquote>
<p>הוֹי שִׁמְעִי, בַּת, הֲלֹא שָׁנִינוּ לֵאמֹר:</p>
</blockquote>

<blockquote>
<p>לְפִיכָךְ נִבְרָא גַם הָאָדָם יְחִידִי,</p>
</blockquote>

<blockquote>
<p>לְלַמֵּד, שֶׁכָּל הַמְאַבֵּד נֶפֶשׁ אַחַת</p>
</blockquote>

<blockquote>
<p>מַעֲלֶה עָלָיו הַכָּתוּב, כְּאִלּוּ</p>
</blockquote>

<blockquote>
<p>אִבֵּד עוֹלָם מָלֵא; וְכָל הַמְקַיֵּם</p>
</blockquote>

<blockquote>
<p>גַּם נֶפֶשׁ אַחַת– אַחַת – מַעֲלֶה עָלָיו</p>
</blockquote>

<blockquote>
<p>הַכָּתוּב, כְּאִלּוּ קִיֵּם עוֹלָם מָלֵא.</p>
</blockquote>

<blockquote>
<p>רחל        וְכִי לֹא נֶפֶשׁ אַחַת מִיִּשְׂרָאֵל</p>
</blockquote>

<blockquote>
<p>שָׁנִינוּרַבִּי?</p>
</blockquote>

<p>רבי יוחנן      כֵּן שָׁנִינוּ, אַךְ</p>

<blockquote>
<p>לֹא כֵן לְהַגִּיד הָיָה צָרִיךְ, בִּתִּי,</p>
</blockquote>

<blockquote>
<p>עַד שֶׁהַדָּם בָּעוֹרְקִים וּבַוְּרִידִים,</p>
</blockquote>

<blockquote>
<p>דַּם רוֹמִים הוּא, דַּם כּוּתִים, דַּם יְהוּדִים;</p>
</blockquote>

<blockquote>
<p>אַךְ כֵּיוָן שֶׁהִתְפָּרֵץ חוּצָה, כֵּיוָן</p>
</blockquote>

<blockquote>
<p>שֶׁחָרַג מִמַּסְגְּרוֹתָיו וְרָאָה אוֹר,</p>
</blockquote>

<blockquote>
<p>דַּם קֹדֶשׁ הוּא הַדָּם עַל הַכַּפֹּרֶת.</p>
</blockquote>

<blockquote>
<p>רחל        בַּדָּם תִּבָּנֶה וּבַבַּרְזֶל אָרֶץ,</p>
</blockquote>

<blockquote>
<p>וּמֶלֶט הָאַרְגָּמָן לְבִנְיַן-עַד.</p>
</blockquote>

<blockquote>
<p>רבי יוחנן      בְּבַרְזֶל יִבֶן צְרִיפוֹ אִכָּר, בְּדָם</p>
</blockquote>

<blockquote>
<p>יַצִיבוּ דַלְתוֹת אַרְמְנוֹתֵיהֶם מְלָכִים,</p>
</blockquote>

<blockquote>
<p>מִזְבַּח אֲדֹנָי לֹא יוּנַף עָלָיו בַּרְזֶל,</p>
</blockquote>

<blockquote>
<p>הַשּׁוֹפֵךְ דָּמִים אַרְצָה הוּא לֹא יִבֶן</p>
</blockquote>

<blockquote>
<p>בֵּית זְבוּל לְאֱלֹהִים לָעַד.</p>
</blockquote>

<p>רחל        אֵין יֵשׁ</p>

<blockquote>
<p>בְּיָדֵינוּ שָׁמִיר, רַבִּי. וְאֵיכָה נִבְנֶה?</p>
</blockquote>

<blockquote>
<p>עַד שֶׁהַדָּם בָּאָרֶץ וְהַבַּרְזֶל,</p>
</blockquote>

<blockquote>
<p>בְּבַרְזֶל נִבְנֶה אַךְ בְּדָם נְמַלֵּט.</p>
</blockquote>

<blockquote>
<p>עַל שְׁלשָׁה דְבָרִים כָּל הָעוֹלָם עוֹמֵד:</p>
</blockquote>

<blockquote>
<p>עַל בַּרְזֶל, וְעַל בַּרְזֶל, וְעַל בַּרְזֶל.</p>
</blockquote>

<blockquote>
<p>חֹק וּמִשְׁמַעַת – כַּבְלֵי בַרְזֶל הֵמָּה,</p>
</blockquote>

<blockquote>
<p>וְלַהַט חֶרֶב-בַּרְזֶל לְצַוַּאר מוֹרֵד,</p>
</blockquote>

<blockquote>
<p>וּבַרְזֶל כְּלֵי עֲבוֹדָה – וְזוֹ כָל הַמְּדִינָה.</p>
</blockquote>

<blockquote>
<p>עַד שֶׁהִצְמִיחוּ כִלְיוֹת-אֶרֶץ בַּרְזֶל,</p>
</blockquote>

<blockquote>
<p>וְלֹֹא גְלוּסְקָאוֹת וְלֹא כְלֵי-מִילַת,</p>
</blockquote>

<blockquote>
<p>זוֹ תּוֹרַת כָּל הַמְּדִינָה.</p>
</blockquote>

<h2 id="רבייוחנןכְּלוֹמַרעַבְדוּת">רבי יוחנן     כְּלוֹמַר עַבְדוּת!</h2>

<blockquote>
<p>בֵּין עַבְדוּת וּבֵין עַבְדוּת מָה? – לֹא כְלוּם!</p>
</blockquote>

<p>רחל        יֵשׁ עֶבֶד&#8230;</p>

<p>רבי יוחנן      לְעֶבֶד!</p>

<p>רחל</p>

<h2 id="וְעֶבֶד...">וְעֶבֶד&#8230;</h2>

<p>רבי יוחנן      לַעֲבָדִים!</p>

<blockquote>
<p>יְרַחֲמוּ מִן הַשָּּׁמָים!</p>
</blockquote>

<p>רחל        רַבִּי!</p>

<blockquote>
<p>אֲנִי&#8230; אֲנִי בְדִבְרֵי טַעַם, וְאַתָּה</p>
</blockquote>

<blockquote>
<p>בְרַחֲמִים מִן הַשָּׁמָים. כֵּן תִכּוֹנֵן</p>
</blockquote>

<blockquote>
<p>מְדִינָה, שְמַע: &quot;וַנִּלְכֹּד אֶת כָּל עָרָיו</p>
</blockquote>

<blockquote>
<p>בָּעֵת הַהִיא וַנַּחֲרֵם אֶת כָּל עִיר מְתִם</p>
</blockquote>

<blockquote>
<p>וְהַנָּשִׁים וְהַטָּף: לֹא הִשְׁאַרְנוּ שָׂרִיד&quot;.</p>
</blockquote>

<blockquote>
<p>אֶת כָּל הָאָדָם הִכּוּ לְפִי חָרֶב</p>
</blockquote>

<blockquote>
<p>עֲדֵי הַשְׁמִידָם אוֹתָם, לֹֹא הִשְׁאִירוּ</p>
</blockquote>

<blockquote>
<p>כָּל נְשָׁמָה. כַּאֲשֶׁר צִוָּה אֲדֹנָי אֶת</p>
</blockquote>

<blockquote>
<p>משֶׁה עַבְדּוֹ, כֵּן צִוָּה משֶׁה אֶת</p>
</blockquote>

<blockquote>
<p>יְהושֻׁעַ, וְכֵן עָשָׂה. רַבִּי שָׁכַח</p>
</blockquote>

<blockquote>
<p>אֶת אֲדֹנָי הַמְצַוֶּה כֵן.</p>
</blockquote>

<p>רבי יוחנן</p>

<h2 id="לֹאלֹא">לֹא! לֹא</h2>

<blockquote>
<p>שָׁכַחְתִּי – אֲדֹנָי שְׁכֵחָנִי; אַךְ</p>
</blockquote>

<blockquote>
<p>רַבִּי עֲקִיבָא עוֹד אֵינֶנּוּ– יָבוֹא?</p>
</blockquote>

<p>רחל        חַכֵּה כִמְעַט, כִּי יָבוֹא,</p>

<p>[דופקים על הדלת]</p>

<blockquote>
<p>וְאוּלַי בָּא.</p>
</blockquote>

<p>[נכנס רבי עקיבא]</p>

<p>רבי עקיבא     [משתחווה]</p>

<blockquote>
<p>שָׁלוֹם עֲלֵיכֶם, שָׁלוֹם עֲלֵיכֶם!</p>
</blockquote>

<blockquote>
<p>שָׁלוֹם, שָׁלוֹם עָלֶיךָ, רַבּי שָׁלוֹם!</p>
</blockquote>

<blockquote>
<p>כולם        שָׁלוֹם עָלֶיךָ, רַבִּי וּמוֹרִי! – שָׁלוֹם עָלֶיךָ,</p>
</blockquote>

<blockquote>
<p>רַבִּי וּמוֹרִי!</p>
</blockquote>

<blockquote>
<p>רבי יוחנן      זֶה כְבָר מְחַכִּים אָנוּ לְךָ, רַבִּי.</p>
</blockquote>

<blockquote>
<p>רבי עקיבא     אֵחַרְתִּי לָבוֹא קְצָת, רַבּוֹתָי; קָצָר</p>
</blockquote>

<blockquote>
<p>הַיּוֹם וְהַמְּלָאכָה מְרֻבָּה.</p>
</blockquote>

<h2 id="דממה">[דממה]</h2>

<p>ר' יוסי בן קסמא      רַבִּי, שְׁמַע נָא.</p>

<blockquote>
<p>אֲנַחְנוּ שְׁלִיחֵי חַכְמֵי כָל יִשְׂרָאֵל.</p>
</blockquote>

<blockquote>
<p>עוֹף הַשָּׁמַיַם הוֹלִיךְ אֶת הַקּוֹל</p>
</blockquote>

<blockquote>
<p>מִבָּבֶל וּמֵאַסְיָה; כֻּלֵּי עָלְמָא</p>
</blockquote>

<p><a href="#fn:8" id="fnref:8" title="see footnote" class="footnote"><sup>8</sup></a>
יוֹדֵעַ, לָמָּה נִכְנַס לְשָׁם עֲקִיבָא.</p>

<blockquote>
<p>חֲכָמִים מַתְרִים בָּךְ: שְׁאֵרִית עַם</p>
</blockquote>

<blockquote>
<p>יִשְׂרָאֵל מְאַבֵּד אַתָּה בְיָדָיִם.</p>
</blockquote>

<blockquote>
<p>לֹא תַמּוּ עוֹד הַדוֹר, שֶׁרָאוּ עֵינָיו</p>
</blockquote>

<blockquote>
<p>אֶת טִיטוּס רָשָׁע וְאֶת אַסְפַּסְיָנוּס,</p>
</blockquote>

<blockquote>
<p>וְעוֹד טֶרֶם עָלְתָה אֲרוּכָה לְפִצְעֵי</p>
</blockquote>

<blockquote>
<p>נְצִיב, חַדְיָב וּנְהַרְדְּעָה,</p>
</blockquote>

<blockquote>
<p>וּמָה הוֹעִילוּ לָנוּ מוֹרְדֵי לוּב?</p>
</blockquote>

<blockquote>
<p>הֲלֹא כְאַחֲרִית לוּקַס קֵץ אַרְטֵימוֹן.</p>
</blockquote>

<blockquote>
<p>וְאִם לֹא בָצְרוּ בְקַפְרִיסִין אֶת כַּרְמֵיהֶם</p>
</blockquote>

<blockquote>
<p>מִדָּמָם שֶׁל יִשְׂרָאֵל שֶׁבַע שָׁנִים,</p>
</blockquote>

<blockquote>
<p>וּפַּפּוּס וְלוּלְיָנוּס לֹא נִתְחַיְּבו כְלָיָה?</p>
</blockquote>

<blockquote>
<p>וְאִם יַקִּיפוּ גָדֵר כַּרְמֵי לוֹדְקִיָּה</p>
</blockquote>

<blockquote>
<p>אַךְ מֵהֲרוּגֵי עַם יִשְׂרָאֵל, כְּלוּם</p>
</blockquote>

<blockquote>
<p>לֹא יִמּצֵא? כֵּן, חֲכָמִים מַתְרִים בָּךְ.</p>
</blockquote>

<h2 id="חֲזֹרבְּךָעֲקִיבָא">חֲזֹר בְּךָ, עֲקִיבָא!</h2>

<p>[ר' עקיבא שותק]</p>

<h2 id="שָׁמַערַבִּי">שָׁמַע רַבִּי</h2>

<h2 id="דְבָרָי">דְבָרָי?</h2>

<p>רבי עקיבא     אֲנִי שׁוֹמֵעַ, רַבִּי</p>

<p>ר' יוסי בן קסמא      רַבִּי, וְאִי אַתָּה</p>

<blockquote>
<p>יוֹדֵעַ: אֻמָּה זוֹ מִן הַשָּׁמַיִם</p>
</blockquote>

<blockquote>
<p>מְסַיְּעִים לָהּ. לָהּ עַתָּה כָל הָאָרֶץ.</p>
</blockquote>

<blockquote>
<p>רבי עקיבא     וְאַנְטִיּוֹכוֹס שְחִיק-עֲצָמוֹת כְּלוּם</p>
</blockquote>

<blockquote>
<p>לֹא מָשַׁל בְּכָל הָאָרֶץ, וּמָה אָמְרוּ</p>
</blockquote>

<blockquote>
<p>לוֹ כָל בֵּית מַתִּתְיָהוּ כֹּהֵן? מָה?</p>
</blockquote>

<blockquote>
<p>רבי יוחנן      לֹֹא תָמִיד יִתְרחֲשׁוּ נִסִּים, רַבִּי.</p>
</blockquote>

<blockquote>
<p>רבי עקיבא     נִסְתַּם חָזוֹן, וְאֵין בַּת-קוֹל נִפְרָצָה,</p>
</blockquote>

<blockquote>
<p>אֵין לִשְׁאֹל בֵּאלֹהִים וְנָבִיא אֵין</p>
</blockquote>

<blockquote>
<p>בָּאָרֶץ; בְּסֵתֶר שַׁדַּי יָלִין סוֹד</p>
</blockquote>

<blockquote>
<p>עֲתִידוֹת יָמִים בָּאִים וְתַעֲלֻמוֹתָם</p>
</blockquote>

<blockquote>
<p>וּנְצוּרוֹת יוֹם. לֹא שָׁאֲלוּ בָאֵל</p>
</blockquote>

<blockquote>
<p>וְאֵפוֹד לֹֹא הִגִּישׁוּ לַמַּכַּבִּי,</p>
</blockquote>

<blockquote>
<p>אַךְ רֹאשׁ בֵּית אָב וַחֲמִשָּׁה בָנִים לוֹ</p>
</blockquote>

<blockquote>
<p>הֵשִׁיבוּ הָעֲטָרָה לְיָשְׁנָה כְּקֶדֶם,</p>
</blockquote>

<blockquote>
<p>הֵם פָּרְקוּ בַרְזֶל-עֹל – וַיְהִי לְנֵס.</p>
</blockquote>

<blockquote>
<p>פפוס בן יהודה    לֹא! נִגְדְּעָה קֶרֶן יַעֲקֹב, כֹּחוֹ תָשׁ,</p>
</blockquote>

<blockquote>
<p>לֹא לָנוּ לאֱסֹר קְרָב עִם מַלְכוּת רוֹמָא.</p>
</blockquote>

<blockquote>
<p>בֶּן-זַכַּאי רַבִּי יוֹחָנָן – הוּא בִקֵּש</p>
</blockquote>

<blockquote>
<p>אֶת יַבְנֶה וַחֲכָמֶיהָ, וְהֵם</p>
</blockquote>

<blockquote>
<p>הִצִּילוּ לָנוּ אֶת מְעַט הַפְּלֵיטָה –</p>
</blockquote>

<blockquote>
<p>וְאַתָּה מַקְהִיל קְהִלּוֹת וּבָרַבִּים.</p>
</blockquote>

<blockquote>
<p>רבי עקיבא     הִגְדִּיל עֲשׂה רַבִּי יוֹחָנָן בֶּן-זַכַּאי</p>
</blockquote>

<blockquote>
<p>וּבִשְׁעָתוֹ מִלֵּט לָנוּ אֶת הַנֶּפֶשׁ.</p>
</blockquote>

<blockquote>
<p>הוֹי, בֶּן-יְהוּדָה, עַתָּה בִּימֵי שְׁמָד,</p>
</blockquote>

<blockquote>
<p>וּמַלְכוּת גָּזְרָה שֶׁלֹּא לַעֲסֹק עוֹד</p>
</blockquote>

<blockquote>
<p>בַּתּוֹרָה, נַעֲשֶׂה כְיוֹחָנָן בֶּן-זַכַּאי?</p>
</blockquote>

<blockquote>
<p>הוֹי, אַתָּה פַּפּוּס, שֶׁעָלֶיךָ אוֹמְרִים,</p>
</blockquote>

<blockquote>
<p>אַךְ חָכָם אַתָּה, אִי אַתָּה אַך טִפֵּשׁ.</p>
</blockquote>

<blockquote>
<p>לְךָ אֶמְשֹׁל מָשָׁל, לְמָה הַדָּבָר דּוֹמֶה –</p>
</blockquote>

<blockquote>
<p>לְשׁוּעָל אֲשֶׁר הָיָה מְהַלֵּךְ עַל</p>
</blockquote>

<blockquote>
<p>שְׂפַת נָהָר; רָאָה דָגִים, אֵיךְ שֶׁהָיוּ</p>
</blockquote>

<blockquote>
<p>שָׁם רָצִים לְכָאן וּלְכָאן, וְשָׁאל אוֹתָם,</p>
</blockquote>

<blockquote>
<p>מִפְּנֵי מָה הֵם בּוֹרְחִים. וְאָמְרוּ לוֹ:</p>
</blockquote>

<blockquote>
<p>מִפְּנֵי הָרְשָׁתוֹת וְהַמִּכְמָרוֹת. כָּךְ!</p>
</blockquote>

<blockquote>
<p>וְאָמַר לָמוֹ: רְצוֹנְכֶם, אֲשֶׁר תַּעֲלוּ</p>
</blockquote>

<blockquote>
<p>אֶל הַיַּבָּשָׁה, וְנָדוּר אָנוּ וְאַתֶּם</p>
</blockquote>

<blockquote>
<p>כְּדֶרֶך אֲשֶׁר גָּרו אֲבוֹתֵיכֶם</p>
</blockquote>

<blockquote>
<p>פֹּה עִם אֲבוֹתַי מִימוֹת עוֹלָם? עָנוּ:</p>
</blockquote>

<blockquote>
<p>הַאַתָּה הוּא, אֲשֶׁר עָלֶיךָ אוֹמְרִים,</p>
</blockquote>

<blockquote>
<p>שֶׁהַפִּקֵּחַ שֶׁבַּחַיּוֹת הוּא?</p>
</blockquote>

<blockquote>
<p>אַךְ אֵינְךָ אֶלָּא טִפֵּשׁ: מַה בִּמְקוֹם</p>
</blockquote>

<blockquote>
<p>זֹה חַיּוּתֵנוּ נִירָא לְנַפְשׁוֹתֵינוּ;</p>
</blockquote>

<blockquote>
<p>בִּמְקוֹם מִיתָתֵנוּ לֹא כָל שֶׁכֵּן?</p>
</blockquote>

<blockquote>
<p>ואַף אָנוּ כָךְ: בִּזְמַן שֶׁאָנוּ עוֹסְקִים</p>
</blockquote>

<blockquote>
<p>בַּתּוֹרָה כָּתוּב בָּה: כִּי הִיא חַיֶּיךָ</p>
</blockquote>

<blockquote>
<p>וְאֹֹרֶךְ יָמֶיךָ – וּמִתְיָרְאִים אָנוּ,</p>
</blockquote>

<blockquote>
<p>אִם אָנוּ פּוֹסְקִים – עַל אַחַת כַּמָּה וְכַמָּה.</p>
</blockquote>

<blockquote>
<p>פפוס בן יהודה    נְכוֹנִים דִבְרֵי רַבִּי, מְאֹד נְכוֹנִים,</p>
</blockquote>

<blockquote>
<p>אֲנִי הטִּפֵּשׁ – יעֲנֶה עֲקִיבָא,</p>
</blockquote>

<blockquote>
<p>כְּלוּם גָּזְרָה מַלְכוּת עַל הַתּוֹרָה וְלֹא</p>
</blockquote>

<blockquote>
<p>בְּעֶטְיוֹ שֶׁל עֲקִיבָא? תּוֹרָה וְתוֹרָה לְרַבִּי;</p>
</blockquote>

<blockquote>
<p>שְׁנֵים עָשָׂר אֶלֶף זוּגוֹת לוֹ תַּלְמִידִים.</p>
</blockquote>

<blockquote>
<p>מִי יַבְחִין בֵּין מִתְכַּנְּסִים בְּבִקְעַת בֵּית-רִמּוּן</p>
</blockquote>

<blockquote>
<p>לְתַלְמִידֵי רַבִּי וְלִגְדוּדֵי שִׁמְעוֹן?</p>
</blockquote>

<blockquote>
<p>מַה בֵּין תַלְמִידֵי רַבִּי שֶׁבַּדָּרוֹם</p>
</blockquote>

<p><a href="#fn:9" id="fnref:9" title="see footnote" class="footnote"><sup>9</sup></a>
וּלְמַחֲנֵה כָל גִּבּוֹרֵי בַר-דְּרוֹמָא?</p>

<p>[ר' עקיבא שותק]</p>

<blockquote>
<p>אחד החכמים    אִי סָפְרָא לָא סַיָּפָא, ואִי סַיָּפָא לָא סָפְרָא.</p>
</blockquote>

<blockquote>
<p>חכם שני      מְשַׁל רַבִּי יְהוֹשֻׁעַ בֶּן-חֲנַנְיָה:</p>
</blockquote>

<blockquote>
<p>אֲרִי וְקוֹרֵא מִצְרִי – הֲיָדָעְתָּ?</p>
</blockquote>

<blockquote>
<p>דַיֵּנוּ שֶׁנִכְנַסְנוּ לְאֻמָּה זוֹ</p>
</blockquote>

<p><a href="#fn:10" id="fnref:10" title="see footnote" class="footnote"><sup>10</sup></a>
בְּשָׁלוֹם וְיָצָאנוּ בְשָׁלוֹם.</p>

<p>חכם שלישי     רַבִּי,</p>

<blockquote>
<p>אֲנַחְנוּ כִבְשָׁה בְּתוֹך שִׁבְעִים זאֵבִים.</p>
</blockquote>

<blockquote>
<p>עֲרֵבִים אָנוּ זֶה בָזֶה.</p>
</blockquote>

<p>חכם רביעי     הֲלֹא</p>

<blockquote>
<p>אֲלֶכְּסַנְדְּרִיָּה שֶׁל מִצְרַיִם תִּשָּׂא</p>
</blockquote>

<blockquote>
<p>עֲווֹן טוּר-מַלְכָּא.</p>
</blockquote>

<blockquote>
<p>חכם חמישי     תֶּאְשַׁם קִירַנֵי</p>
</blockquote>

<blockquote>
<p>בְּמֶרֶד בֵּיתָר.ּ</p>
</blockquote>

<p>חכם ראשון     וְיִהְיֶה סוּס שׁוֹקֵעַ</p>

<blockquote>
<p>בַּדָּם עַד חָטְמוֹ.</p>
</blockquote>

<p>חכם שני      וְהָיָה דָּם בּוֹקֵעַ</p>

<blockquote>
<p>וְהוֹלֵךְ לוֹ בַּיָּם אַרְבָּעָה מִילִין,</p>
</blockquote>

<blockquote>
<p>מְגַלְגֵּל הָאֲבָנִים, אֶבֶן אֶבֶן</p>
</blockquote>

<blockquote>
<p>אַרְבָּעִים סְאָה הָאָבֶן.</p>
</blockquote>

<blockquote>
<p>חכם שלישי     לְאַדְרִיָּנוּס</p>
</blockquote>

<blockquote>
<p>יֵש כֶּרֶם גָּדוֹל, שְׁמוֹנָה עָשָׂר מִיל</p>
</blockquote>

<blockquote>
<p>עַל שְׁמוֹנָה עָשָׂר וְהִקִּיפוֹ גָדֵר</p>
</blockquote>

<blockquote>
<p>אַךְ מֵהֲרוּגי בְנֵי יִשְׂרָאֵל.</p>
</blockquote>

<p>חכם רביעי</p>

<h2 id="חוּס">חוּס,</h2>

<blockquote>
<p>חֲמֹל עָלֵינוּ וְעַל יִשְׂרָאֵל עַמֶּךָ.</p>
</blockquote>

<blockquote>
<p>פפוס בן יהודה    חֲזֹר בְּךָ, עֲקִיבָא, וְלֹא תִתְחָרֵט.</p>
</blockquote>

<blockquote>
<p>חכם חמישי     הַיּוֹם רַבּוּ הַנְּעָרִים הַמִּתְפָּרְצִים</p>
</blockquote>

<blockquote>
<p>אִישׁ מִפְּנֵי רוֹמָא – הֲמֵהֶם עֲקִיבָא?</p>
</blockquote>

<blockquote>
<p>רבי עקיבא     יִשְׂרָאֵל אֶחָי! סִיר נָפוּח אַסְיָּה</p>
</blockquote>

<blockquote>
<p>מִיָּם וְעַד יָם – וְקֶצֶף שִׂנְאָה רַבָּה</p>
</blockquote>

<blockquote>
<p>בּוֹ מַכֶּה גַלִּים, וְרוֹתֵח מְאֹד,</p>
</blockquote>

<blockquote>
<p>וְעוֹבֵר עַל כָּל שְׂפוֹתָיו – קֶצֶף-נָקָם.</p>
</blockquote>

<blockquote>
<p>עַל אִיֵּי-בְרִיטִים חֶרֶשׂ נָכוֹן מֶרֶד,</p>
</blockquote>

<blockquote>
<p>גֶּרְמָנִים אוֹרְבִים לְרֶגַע נָכוֹן לָמוֹ,</p>
</blockquote>

<blockquote>
<p>עַל גְּדוֹת דָּנוּבָּה מוֹרְקִים חֶרֶב דַּכִּים,</p>
</blockquote>

<blockquote>
<p>הַפַּרְתִּים לוטְשִׁים עַיִן עַל כְּנַף סוּרְיָה,</p>
</blockquote>

<blockquote>
<p>וְהָעֲבָדִים חֶרֶשׁ יִתְלָחָשׁוּ.</p>
</blockquote>

<blockquote>
<p>אֵין שָׁלוֹם בִּמְלֹא &#8220;פַּכְּס רוֹמָנָה&#8221; – אָיִן!</p>
</blockquote>

<blockquote>
<p>וִיהוּדָה&#8230; נִמְלְאָה הַסְּאָה כְּבָר!</p>
</blockquote>

<blockquote>
<p>וְהָאוֹיֵב אֶחָד, אֶחָד שְנוּא-הָעוֹלָם,</p>
</blockquote>

<blockquote>
<p>הַשָּנוּא אֶחָד לְכָל בָּאֵי עוֹלָם –</p>
</blockquote>

<blockquote>
<p>מַמְלֶכֶת אֱדוֹם – מַלְכוּת רוֹמָא.</p>
</blockquote>

<p>אחד החכמים    [בארס] כֵּן,</p>

<h2 id="הִיאמַלְכוּתרוֹמָא–––">הִיא מַלְכוּת רוֹמָא – – –</h2>

<p>רבי עקיבא     וְעוֹד לֹא תָכִיל אֶרֶץ</p>

<blockquote>
<p>אֶת כָּל הָאֵשׁ, אֲשֶׁר עַד הֵנָּה אָצְרָה,</p>
</blockquote>

<blockquote>
<p>אֶת קוֹל הַנְּקָמָה, קוֹל אֲשֶׁר הִצְפִּינָה</p>
</blockquote>

<blockquote>
<p>זֶה שִׁשִּׁים שָׁנָה, קוֹל זֶה נָשְׂאָה</p>
</blockquote>

<blockquote>
<p>בְּמִסְתּרֵי נַפְשָׁהּ, בְּסֵתֶר אֹהָלֶיהָ,</p>
</blockquote>

<blockquote>
<p>בָּעֵמֶק וּבָהָר, בְּעִיר וּכְפָר.</p>
</blockquote>

<blockquote>
<p>וְאִם לֹא עַכְשָׁו – אֵימָתָי? הִגִּיעָה</p>
</blockquote>

<blockquote>
<p>שְׁעַת הֲרַת עוֹלָם. שָׁעָה גְדוֹלָה מְאֹד.</p>
</blockquote>

<blockquote>
<p>אִי אֶפְשָׁר לָשֵׂאת יוֹתֵר. מִי יוֹדֵעַ,</p>
</blockquote>

<blockquote>
<p>אִם לָנוּ שׁוּב תְּשַׁחֵק שָׁעָה זוֹ כַיּוֹם.</p>
</blockquote>

<blockquote>
<p>וְאִלּוּ יְמֵי יוֹחָנָן בֶּן-זַכַּאי,</p>
</blockquote>

<blockquote>
<p>כִּי אָז הֶחֱרַשְׁתִּי – תּוֹרָה תַּצִּילֵנוּ,</p>
</blockquote>

<blockquote>
<p>בָּהּ נִמְצָא מִפְלָט וְלֹא נִמַּס</p>
</blockquote>

<blockquote>
<p>כְּמֶלַח זֶה בְּתוֹך הַיָּם הַגָּדוֹל,</p>
</blockquote>

<blockquote>
<p>עַל אַפָּם וְעַל חֲמָתָם שֶׁל עָרִיצִים</p>
</blockquote>

<blockquote>
<p>נַחֲזִיקָה מַעֲמַד-עַד בַּתּוֹרָה! –</p>
</blockquote>

<blockquote>
<p>הָיִיתִי אוֹמֵר כָּךְ. כַּיּוֹם יִתְנַכְּלוּ</p>
</blockquote>

<blockquote>
<p>לְצוּר זֶה מִשְׂגַּבֵּנוּ– גָּזְרוּ עַל הַתּוֹרָה,</p>
</blockquote>

<blockquote>
<p>וּמַלְכוּת רוֹמָא – הַמּוֹשֶׁלֶת בְּכִפָּה;</p>
</blockquote>

<blockquote>
<p>בְּאֵין אֶרֶץ וּבְאֵין תּוֹרָה הֲלֹא נָמוּת</p>
</blockquote>

<blockquote>
<p>כְּאוֹתָם דָּגִים אֲשֶׁר מָשׁוּם לַיַּבָּשֶׁת.</p>
</blockquote>

<blockquote>
<p>יֵשׁ שְׁנֵי גוֹרָלוֹת לְפָנֵינוּ כָאן:</p>
</blockquote>

<blockquote>
<p>הַחֵרוּת אוֹ הַמָּוֶת – – –</p>
</blockquote>

<blockquote>
<p>חכם שני      וְאִם תִּגְבַּר</p>
</blockquote>

<h2 id="יַדאֱדוֹםהֲלֹאנֹאבַד">יַד אֱדוֹם, הֲלֹא נֹאבַד?!</h2>

<p>רבי עקיבא     מוּטָב נֹאבֵד.</p>

<p>חכם שני      וּכְלוּם עַד כָּאן?</p>

<p>רבי עקיבא     עַד כָּאן, רַבּוֹתַי, כֵּן!</p>

<blockquote>
<p>&#8220;בְּכָל נַפְשְׁךָ וּבְכָל מְאֹדֶךָ&#8221; כָּתוּב;</p>
</blockquote>

<blockquote>
<p>קִבַּלְתֶּם תּוֹרָה עַל מְנָת לְקַיְּמָהּ,</p>
</blockquote>

<blockquote>
<p>לְקַיְּמָהּ בְּכָל נַפְשְׁךָ וּבְכָל מְאֹדֶךָ;</p>
</blockquote>

<blockquote>
<p>וּכְלוּם לֹא הִצְטַעַרְנוּ כָל יָמֵינוּ</p>
</blockquote>

<blockquote>
<p>לְמִצְוָה זֹה אִם תָּבוֹא לְיָדֵנוּ</p>
</blockquote>

<blockquote>
<p>וּנְקַיְּמֶנָּה? – עַכְשָׁו כְּשֶׁהִיא בָאָה,</p>
</blockquote>

<blockquote>
<p>וְלֹא נְקַיְּמֶנָּה?</p>
</blockquote>

<p>אחד החכמים    כָּתוּב הוּא, וְיֵש כָּתוּב:</p>

<blockquote>
<p>&#8220;חֲבִי כִמְעַט רֶגַע עַד יַעֲבָר זָעַם&#8221; –</p>
</blockquote>

<blockquote>
<p>הַנִּגְלוֹת לָנוּ, וְהַנִּסְתָּרוֹת לוֹ.</p>
</blockquote>

<h2 id="מורההשמימה">[מורה השמימה]</h2>

<blockquote>
<p>רבי עקיבא     [עומד] וְאָעִידָה לִּי עֵדִים נֶאֱמָנִים אֶת</p>
</blockquote>

<blockquote>
<p>אוּרִיָּה הַכֹּהֵן וְאֶת זְכַרְיָהוּ</p>
</blockquote>

<blockquote>
<p>בֶּן בֶּרֶכְיָהוּ – עַכְשָׁו שֶׁנִּתְקַיְּמָה</p>
</blockquote>

<blockquote>
<p>נְבוּאָתוֹ שֶל אוּרִיָּה, בְּיָדוּעַ</p>
</blockquote>

<blockquote>
<p>שֶׁנְבוּאָתוֹ שֶל זְכַרְיָהוּ מִתְקַיָּמֶת.</p>
</blockquote>

<blockquote>
<p>קולות       עֲקִיבָא, לֹא נִחַמְתָּנוּ – עֲקִיבָא,</p>
</blockquote>

<blockquote>
<p>לֹא נִחַמְתָּנוּ. – שָׁלוֹם.</p>
</blockquote>

<p>רבי עקיבא     צֵאתְכֶם לְשָׁלוֹם!</p>

<p>[כולם יוצאים. ר' עקיבא שוקע במחשבותיו]</p>

<h2 id="מעמדשני">מעמד שני</h2>

<p>[נכנסת רחל]</p>

<blockquote>
<p>רבי עקיבא     נִסְתַּם חָזוֹן וּבַת-קוֹל לא נִפְרָצָה&#8230;</p>
</blockquote>

<blockquote>
<p>מִי יָחוּשׁ לִי עֲתִידוֹת, יוֹדִיעֵנִי?</p>
</blockquote>

<blockquote>
<p>תַּקִּיפָה רוֹמָא, יָקְרָה לָהּ מִשְׁמָעַת,</p>
</blockquote>

<blockquote>
<p>לֹא כֵן אֲנַחְנוּ – לֹא הִסְכַּנּוּ לִנְהֹג</p>
</blockquote>

<blockquote>
<p>כָּבוֹד זֶה בָזֶה&#8230; וְשָׁם כֻּלָם, כֻּלָם –</p>
</blockquote>

<blockquote>
<p>מְאַשְׁרָיו שֶׁל הָעָם&#8230;</p>
</blockquote>

<p>רחל        עֲקִיבָא!</p>

<p>רבי עקיבא     רָחֵל!</p>

<blockquote>
<p>רחל        הַנַּח לְחוֹבְשֵי בֵית-הַמִדְרָש כֻּלָּם!</p>
</blockquote>

<blockquote>
<p>לֹא נִתְּנוּ אֶבְרוֹת נֶשֶׁר לָאַנְקוֹרִים,</p>
</blockquote>

<blockquote>
<p>וְשׁוּעָל לֹׁא יְחַלֵּק עִם אֲרִי.</p>
</blockquote>

<p>רבי עקיבא     אֲנִי יְחִידִי, רָחֵל.</p>

<blockquote>
<p>רחל        כַּתַּפּוּחַ</p>
</blockquote>

<blockquote>
<p>בַּעֲצֵי הֵיָּעֵר!</p>
</blockquote>

<blockquote>
<p>רבי עקיבא     לא! כָּאַשּׁוּחַ</p>
</blockquote>

<blockquote>
<p>עַל פֶּתַח שָׁעַר.</p>
</blockquote>

<p>רחל        הֵן אֲנִי מַכִּירָה</p>

<blockquote>
<p>אֶת בְּנִי עֲקִיבָא: הוּא לֹא יֵחַת, אִם</p>
</blockquote>

<blockquote>
<p>הָאֶחָד יִהְיֶה, בֶּאֱמוּנָתו יֶחֱזָק.</p>
</blockquote>

<blockquote>
<p>רבי עקיבא     וְאוּלַי צָדְקו ּהֵמָּה, רָחֵל, אוּלַי?</p>
</blockquote>

<blockquote>
<p>רחל        בֶּן-יוֹסֵף, אַתָּה תְפַקְפֵּק! אַתָּה?! לֹא!</p>
</blockquote>

<blockquote>
<p>בְּקַרְדֵּמִין וְעִיר-זָהָב אֲנִי יוֹצֵאת;</p>
</blockquote>

<blockquote>
<p>יְרוּשָׁלַיִם זָהָב לִי עֲדִי</p>
</blockquote>

<blockquote>
<p>מִיַּד עֲקִיבָא לִי, מִיַּד בֶּן-יוֹסֵף,</p>
</blockquote>

<blockquote>
<p>וִירוּשָׁלַים-גָּזִית לְבַת-עַמִּי</p>
</blockquote>

<blockquote>
<p>מִיַּד רַבִּי עֲקִיבָא לָהּ נָכוֹנָה.</p>
</blockquote>

<blockquote>
<p>וְכֻלָּם עוֹד יָבוֹאוּ, לְךָ יִשְתָּאוּ</p>
</blockquote>

<blockquote>
<p>עַל הַר בַּת-צִיּוֹן וְהַר-הַבַּיִת – שָׁם,</p>
</blockquote>

<blockquote>
<p>בְּהִבָּנוֹתוֹ יַזְכִּירוּהוּ לֵאמֹר:</p>
</blockquote>

<blockquote>
<p>נְחֶמְיָה, עֶזְרָא, וַעֲקִיבָא – שְׁלִישִׁי.</p>
</blockquote>

<p>רבי עקיבא</p>

<h2 id="הוֹירָחֵל">הוֹי, רָחֵל!</h2>

<p>רחל        דֹּם וְאַל תְּדַבֵּר כְּלוּם!</p>

<blockquote>
<p>עֲקִיבָא זֶה, עֲקִיבָא זֶה יָדָעְתִּי,</p>
</blockquote>

<blockquote>
<p>עֲקִיבָא זֶה אִם גָּזַר דָּבָר – וקִיֵּם.</p>
</blockquote>

<blockquote>
<p>שְׁתֵּים-עֶשְׂרֵה שָׁנָה יָשַׁב לִפְנֵי רַבּוֹ</p>
</blockquote>

<blockquote>
<p>וְשׁוּב שְׁתֵּים-עֶשְׂרֵה שָׁנָה אֶת תַּלְמוּדו;</p>
</blockquote>

<blockquote>
<p>כְּאַחַד הַתִּינוֹקוֹת יָשַׁב לִפְנֵי</p>
</blockquote>

<blockquote>
<p>מְלַמֵּד שֶׁל תִּינוֹקֹות – הוּא וּבְנוֹ,</p>
</blockquote>

<blockquote>
<p>עֲדֵי שֶׁשָׂחֲקוּ דִבְרֵי תוֹרָה לִבּוֹ</p>
</blockquote>

<blockquote>
<p>כִּשְׁחֹק אֲבָנִים מַיִם רַבִּים, עָשָׂה</p>
</blockquote>

<blockquote>
<p>בְּאַהֲבָתוֹ אוֹתִי – אוֹתִי רָחֵל.</p>
</blockquote>

<blockquote>
<p>הֲזוֹכֵר עוֹד בֶּן-יוֹסֵף אֶת שִׁבְתֵּנוּ</p>
</blockquote>

<blockquote>
<p>בְּתוֹךְ הַמַּתְבֵּן בְּאוֹתוֹ חֹרֶף קָר?</p>
</blockquote>

<blockquote>
<p>וּבְמַתְבֵּן נָכְרִים, אֲשֶׁר שָׁם יָשָׁבְנוּ,</p>
</blockquote>

<blockquote>
<p>וְאַתָּה מְלַקֵּט תֶּבֶן מִתּוֹךְ שַׂעֲרוֹתָי&#8230;</p>
</blockquote>

<blockquote>
<p>הֲלֹֹא אָז אֲהַבְתָּנִי&#8230; אֲהַבְתָּנִי&#8230;</p>
</blockquote>

<blockquote>
<p>הֲלֹא יָפִיתִי אָז? הֲלֹא, עֲקִיבָא?</p>
</blockquote>

<blockquote>
<p>הֲזוֹכֵר אַתָּה עוֹד – אוֹ כְבָר שָֹכָחְתָּ?</p>
</blockquote>

<p>[ר' עקיבא נענה לה בראשו]</p>

<blockquote>
<p>יָפִיתִי אָז&#8230; עֲקִיבָא הָיָה אוֹמֵר.</p>
</blockquote>

<blockquote>
<p>וְהָיָה קַר וָטוֹב&#8230; כָּךְ טוֹב וָקָר&#8230;</p>
</blockquote>

<blockquote>
<p>בְּהֶבֶל פִּיךָ לִי הֵחַמְתָּ כַפָּי,</p>
</blockquote>

<blockquote>
<p>מְלַקֵּט תֶּבֶן מִתֹּוךְ שַעֲרוֹתָי.</p>
</blockquote>

<blockquote>
<p>אָמַרְתָּ לִי: אִלְמָלֵי הָיָה בְיָדִי,</p>
</blockquote>

<blockquote>
<p>וְנָתַתִּי לָךְ עִיר-זָהָב; וְעוֹד אָמַרְתָּ,</p>
</blockquote>

<blockquote>
<p>כִּי יָפוֹת שַׂעֲרוֹתַי, וְכִי שְׁחֹרוֹת</p>
</blockquote>

<blockquote>
<p>כִּשְׁחוֹר שָׁמַיִם עַל עֲרָבָה לָיְלָה,</p>
</blockquote>

<blockquote>
<p>וְרֵיחָן כְּרֵיח שָׂדֶה בְּלֵילוֹת חשֶׁךְ.</p>
</blockquote>

<blockquote>
<p>הֲלֹא יָפִיתִי, וְאַתָּה אֲהַבְתָּנִי?</p>
</blockquote>

<blockquote>
<p>מְלַקֵּט תֶּבֶן מִתֹּוךְ שַעֲרוֹתָי&#8230;</p>
</blockquote>

<blockquote>
<p>מִי יִתֶּן וְהָיִיתִי שׁוּב כִּהְיוֹתִי,</p>
</blockquote>

<blockquote>
<p>מִי יִתֶּן לִי אֶת יָפְיִי כְּיָפְיִי אָז,</p>
</blockquote>

<blockquote>
<p>וּנְעוּרַי שָבוּ, שָׁבוּ יְמוֹת הַמַּתְבֵּן,</p>
</blockquote>

<blockquote>
<p>אֲבִיב-אַהֲבָתֵנוּ, וְאַתָּה יוֹשֵׁב</p>
</blockquote>

<blockquote>
<p>בִּשְׁבִילִי עִם תִינוֹקוֹת שֶׁל בֵּית-רַבָּן&#8230;</p>
</blockquote>

<blockquote>
<p>מְלַקֵּט תֶּבֶן מִתּוֹךְ שַׂעֲרוֹתָי, –</p>
</blockquote>

<blockquote>
<p>וּבִקַּשְׁתִּיךָ לָתֶת לִי אֶת יְרוּשָלַיִם,</p>
</blockquote>

<blockquote>
<p>לֹא זוֹ שֶׁל זָהָב – זוֹ הַחֲרֵבָה!</p>
</blockquote>

<blockquote>
<p>עֲקִיבָא, תֶּן לִי אֶת יְרוּשָׁלַיִם!</p>
</blockquote>

<p>רבי עקיבא</p>

<h2 id="הוֹירָחֵל...">הוֹי רָחֵל&#8230;</h2>

<p>רחל        אֶת יְרוּשָׁלַיִם! תֵּן!</p>

<p>[נכנס הגרסי]</p>

<blockquote>
<p>רבי עקיבא     מַה לְּךָ הַגַּרְסִי?</p>
</blockquote>

<p>הגרסי       שְׁלִיחֵי גְדוּדִים</p>

<blockquote>
<p>אֵלֶיךָ בָּאוּ.</p>
</blockquote>

<p>רבי עקיבא</p>

<h2 id="רָחֵל...">רָחֵל&#8230;</h2>

<p>רחל        אֲנִי הוֹלְכָה.</p>

<blockquote>
<p>רבי עקיבא     הִשָּׁאֲרִי, שֶׁלִּי וְשֶׁלָּהֶם – שֶלָּךְ.
<br></p>
</blockquote>

<h2 id="מעמדשלישי">מעמד שלישי</h2>

<p>[נכנסים שליחי גדודים]</p>

<blockquote>
<p>כולם        שָׁלוֹם עָלֶיךָ, רַבִּי! שָׁלוֹם! שָׁלוֹם!</p>
</blockquote>

<blockquote>
<p>רבי עקיבא     בְּרוֹכִים הַבָּאִים! שָׁלוֹם! שָׁלוֹם!שָׁלוֹם!</p>
</blockquote>

<p>כולם        הִנֵּנוּ, כִּי קָרָאתָ, רַבִּי!</p>

<blockquote>
<p>רבי עקיבא     שְׁבוּ לֶָכם פֹּה, הֲכֻלְּכֶם אַתֶּם?</p>
</blockquote>

<p>[מתבוננים זה בזה]</p>

<p>קולות</p>

<h2 id="לֹא">לֹא!</h2>

<blockquote>
<p>חֲסֵרִים עוֹד! – חֲסֵרִים כַּמָּה! – גַּם</p>
</blockquote>

<blockquote>
<p>בַַּר-דְּרוֹמָא עוֹד אֵינֶנּוּ.</p>
</blockquote>

<p>[ר' עקיבא יושב ומסתכל בפני כולם]</p>

<blockquote>
<p>וְגַם שִׁמְעוֹן</p>
</blockquote>

<blockquote>
<p>אֵינֶנּוּ! – שִׁמְעוֹן אֵינוֹ – אַךְ הַלָּה</p>
</blockquote>

<blockquote>
<p>לוֹ אֵין כָּל פְּנָאי.</p>
</blockquote>

<p>רבי עקיבא     וְכִי מָה?</p>

<p>אחד השליחים    כִּי יוֹם וָלַיְלָה</p>

<blockquote>
<p>יְזַנֵּב אֶת כָּל הַנֶּחֱשָׁלִים</p>
</blockquote>

<p>שליח שני</p>

<h2 id="הוּא">הוּא</h2>

<blockquote>
<p>יִתְחַקֶּה עַל מִשְׁעוֹלֵי הָר וָיָעַר.</p>
</blockquote>

<blockquote>
<p>אֵין לְךָ מִנְהָרָה, אֲשֶׁר בָּהּ לא הָיָה,</p>
</blockquote>

<blockquote>
<p>וּמְעָרוֹת יָשַׁב בָּהֶן עוֹד הַחֹרִי</p>
</blockquote>

<blockquote>
<p>וַאֲשֶׁר כָּרוּ קַדְמוֹנֵינוּ – כֻּלָּן תָּר.</p>
</blockquote>

<blockquote>
<p>שליח שלישי     וּבַעֲלֵי-בְרִית לוֹ בְכָל כְּפָר וְחַוָּה.</p>
</blockquote>

<blockquote>
<p>שליח רביעי     וְאִם אֵינוֹ עסוּק בְּכָךְ, יְלַמְּדֵם קְרָב.</p>
</blockquote>

<blockquote>
<p>שליח חמישי     וּמְרַגְּלִים לוֹ בְּכָל הָהָר וְהָעֵמֶק.</p>
</blockquote>

<blockquote>
<p>שליח רביעי     כָּל מַעֲשֵׂי אַתְלֵיטִין וּמִתְגּוֹשְׁשִׁים,</p>
</blockquote>

<blockquote>
<p>כְּאִלּוּ הָיָה בָאַסְכּוֹלוֹת – לוּדָר.</p>
</blockquote>

<blockquote>
<p>שליח שני      הוּא עוֹשֶׂה לְיִשְׂרָאֵל בַּעֲלֵי-מוּמִין.</p>
</blockquote>

<blockquote>
<p>שליח שלישי     מְלַמֵּד אוֹתָם כָל טַכְסִיסֵי קְרָב.</p>
</blockquote>

<blockquote>
<p>שליח רביעי     כְּבָר הֵקִים לוֹ מִנְּעָרָיו שָׂרֵי מֵאוֹת.</p>
</blockquote>

<blockquote>
<p>שליח שלישי     כִּבְתוֹךְ קְסַרְקְטִין, צָרִיךְ הָיָה הוּא</p>
</blockquote>

<blockquote>
<p>לֹֹא לִהְיוֹת לִגְדוּד בִּיהוּדָה, אֶלָּא</p>
</blockquote>

<blockquote>
<p>לֶגָטוּס בְּתוֹךְ קַסְטְרָא רוֹמִית – לֹא?</p>
</blockquote>

<p>רבי עקיבא     וּמַה בַּר-דְּרוֹמָא?</p>

<p>קולות       הוּא, בַּר-דְרוֹמָא – גִבּוֹר!</p>

<blockquote>
<p>בַּר-דְּרוֹמָא – זֶה אִישׁ חַיִל! – גִבּוֹר חָיִל!</p>
</blockquote>

<blockquote>
<p>בַּר-דְּרוֹמָא – זֶה אֲִרי, לְכָל דְבָרָיו – כְפִיר!</p>
</blockquote>

<blockquote>
<p>אחד השליחים    לֵב עָשׂוּי לִבְלִי חָת; גְבוּרָתוֹ עוֹלָה</p>
</blockquote>

<blockquote>
<p>עַל גְבוּרַת שִׁמְעוֹן, אֶפֶס הוּא לְעוֹלם!</p>
</blockquote>

<blockquote>
<p>יִשָּׁאֵר אֶחָד, בּוֹדֵד בְּמַאֲרָבוֹ.</p>
</blockquote>

<blockquote>
<p>שליח שני      בַּר-דְּרוֹמָא שִׁכּוֹר-גְּבוּרָה, וּגְבוּרָתוֹ</p>
</blockquote>

<blockquote>
<p>עוֹד תְהֵא בְעוֹכְרָיו, עוֹד יַכִּישׁוֹ נָחָשׁ.</p>
</blockquote>

<blockquote>
<p>שליח שלישי     בַּר-דְּרוֹמָא נוֹלַד לִהְיוֹת ראשׁ לִגְדוּד</p>
</blockquote>

<blockquote>
<p>ושִׁמְעוֹן – לִהְיוֹת מַצְבִּיא לאִסְטְרַטְיָא;</p>
</blockquote>

<blockquote>
<p>בַּר-דְּרוֹמָא הָאֲרִי, וְשִׁמְעוֹן&#8230; שִׁמְעוֹן&#8230;</p>
</blockquote>

<blockquote>
<p>מַכְנִיעַ הָאֲרָיוֹת&#8230;</p>
</blockquote>

<p>[נכנסים בר-דרומא ובר-כוכבא]</p>

<blockquote>
<p>קולות       בַּר-דְּרוֹמָא כָאן! – וְהִנֵה שִׁמְעוֹן!</p>
</blockquote>

<p>בר-דרומא ובר-כוכבא בְּרוּכִים היּוֹשְׁבִים!</p>

<p>כולם        בְּרוּכִים גַם הַבָּאִים!</p>

<blockquote>
<p>בר-דרומא      [לפני ר' עקיבא] שְׁמִי בַּר-דְּרוֹמָא.</p>
</blockquote>

<blockquote>
<p>בר-כוכבא      [לפני ר' עקיבא] שִׁמְעוֹן שְׁמִי.</p>
</blockquote>

<blockquote>
<p>רבי עקיבא     תְּנוּ מָקוֹם לִשְׁנֵי אַנְשֵׁי חָיִל.</p>
</blockquote>

<blockquote>
<p>קולות       יֵשׁ וָיֵשׁ!</p>
</blockquote>

<p>[דממה]</p>

<blockquote>
<p>רבי עקיבא     שְׁמָעוּנִי, אַחַי בְּנֵי יִשְרָאֵל, הֵן</p>
</blockquote>

<blockquote>
<p>אֲנִי קרָאתִיכֶם הֵנָּה וְיוֹדֵעַ</p>
</blockquote>

<blockquote>
<p>אֲנִי, מִי אַתֶּם – רָאשֵׁי גְדוּדִים אַתֶּם</p>
</blockquote>

<blockquote>
<p>בֶּהָרִים וּבַיְּעָרוֹת, זֶה בְּכָאן</p>
</blockquote>

<blockquote>
<p>וְזֶה בְּכָאן – וְיֶדְכֶם בָּרוֹמָאִים;</p>
</blockquote>

<blockquote>
<p>אֵין לְךָ יוֹם אֲשֶׁר אֵין לְךָ חָלָל רוֹמִי בּוֹ,</p>
</blockquote>

<blockquote>
<p>שָׁבוּעַ – וְלֹא יִפֹּל אִישׁ מִנּוֹשְׂאֵי הָאִצְטָלָה;</p>
</blockquote>

<blockquote>
<p>וְיֵשׁ אֲשֶׁר יִשָּׁמֵד גְּדוּד וְאָבָד;</p>
</blockquote>

<blockquote>
<p>וּמוֹכֵס נוֹשֵׂא כֶסֶף גַם לֹא יָהִין</p>
</blockquote>

<blockquote>
<p>לַדֶּרֶך לָשִׂים פְּעָמָיו – הֲלֹא כֵן?</p>
</blockquote>

<blockquote>
<p>כְּבָר נִסּוּ וְשִׁלְּחוּ אֵש בְּאַסְמֵי מַלְכוּת,</p>
</blockquote>

<blockquote>
<p>וּגְדוּדֵי מִשְׁמָר בָּאוּ אֶל כָּל עִיר.</p>
</blockquote>

<blockquote>
<p>הַיְדַעְתֶּם אֲשֶׁר לֹֹא תְנַקֶּה רוֹמָא</p>
</blockquote>

<blockquote>
<p>כָּל עוֹשֵׂה אֵלֶּה? – יוּקַע אֶל הַצְּלָב!</p>
</blockquote>

<blockquote>
<p>הַיְדַעְתֶּם, כַּמָּה יֵשׁ לִגְיוֹנוֹת אֱדוֹם</p>
</blockquote>

<blockquote>
<p>בְּאֶרֶץ סוּרְיָה ובִיהוּדָה, וְעוֹד?</p>
</blockquote>

<blockquote>
<p>הַאִם לִשְׂחוֹק לָכֶם שַׁלִּיטֵי אָרֶץ?</p>
</blockquote>

<blockquote>
<p>וּמַה לָּכֶם הַשְּׂחוֹק וּמַעֲשֵׂי נַעֲרוּת?</p>
</blockquote>

<blockquote>
<p>מָה אַתֶּם סְבוּרִים? כְּנוּפְיוֹת כְּנוּפְיוֹת גְּדוּדִים</p>
</blockquote>

<blockquote>
<p>עֲשָׂרָה, עֶשְׂרִים אוֹ חֲמִשִּׁים אִישׁ,</p>
</blockquote>

<blockquote>
<p>הַאַתֶּם תִּלָחֲמוּ בָרוֹמִים? אַתֶּם?</p>
</blockquote>

<blockquote>
<p>אֵין מֶרֶד עוֹמֵד בִּפְנֵי שִׁלְטוֹן עָרוּךְ</p>
</blockquote>

<blockquote>
<p>וּלְעוֹלָם לֹא יִתְקַיֵּם קֶשֶׁר-כְּנוּפְיָה.</p>
</blockquote>

<blockquote>
<p>תִּקְוַתְכֶם מָה? לֹֹא יָנוּם וְלֹֹא יִישַׁן</p>
</blockquote>

<blockquote>
<p>נְצִיב יְהוּדָה; קִמְעָא קִמְעָא יִסְגֹּר</p>
</blockquote>

<blockquote>
<p>עֲלֵיכֶם אֶת הָעֵמֶק וְאֶת הָהָר</p>
</blockquote>

<blockquote>
<p>וְאֶחָד אֶחָד יִקָּחֲכֶם כְּאוֹתָן</p>
</blockquote>

<blockquote>
<p>צִפֳּרִים, אֲשֶׁר נֶאֶחְזוּ בַפַָּח.</p>
</blockquote>

<blockquote>
<p>לְמֶרֶד – גְּבוּרָה, וּלְשִׁלְטוֹן – אֶפֶד;</p>
</blockquote>

<blockquote>
<p>בְּאֶפֶד וּבְסַבְלָנוּת גָבְרָה רוֹמָא.</p>
</blockquote>

<blockquote>
<p>קולות       מַה זֹּאת? הַאִם לְכָךְ נִקְרֵאנוּ הֵנָּה?</p>
</blockquote>

<blockquote>
<p>לֹא הֶאֱמַנְתִּי, כִּי עֲקִיבָא יֹאמַר כָּךְ!</p>
</blockquote>

<blockquote>
<p>הַלָנוּּ אִם לַחֲכְמֵינוּ רִבִּי?</p>
</blockquote>

<blockquote>
<p>רבי עקיבא     [מחייך] לָכֶם! לָכֶם! וְכֵיוָן שֶלָּכֶם –</p>
</blockquote>

<blockquote>
<p>אָנֹכִי מַתְרֶה כָךְ בָּכֶם! דַּיֵּנוּ</p>
</blockquote>

<blockquote>
<p>בְּשַׁעֲשׁוּעֵי גְבוּרָה – וַאֲנִי&#8230;</p>
</blockquote>

<blockquote>
<p>אֲנִי רַק לַמִּלְחָמָה.</p>
</blockquote>

<p>קולות       לַמִּלְחָמָה רַבִּי!</p>

<blockquote>
<p>בְּרוֹמָא&#8230; רַבִּי – לַמִּלְחָמָה?</p>
</blockquote>

<p>רבי עקיבא</p>

<h2 id="הֵן">הֵן!</h2>

<blockquote>
<p>וְצָרִיךְ לִרְאוֹת שְׁמִינִית שֶׁבִּשְׁמִינִית</p>
</blockquote>

<blockquote>
<p>וְכָל אֲבַק-סַכָּנָה. לַמִּלְחָמָה!</p>
</blockquote>

<blockquote>
<p>בר-כוכבא      צָדַקְתָּ, רַבִּי. לֹא בִגְבוּרָה נִקְנָה</p>
</blockquote>

<blockquote>
<p>הַחֹפֶשׁ, אַךְ בְּסֵדֶר וּבְמִשְׁמָעַת.</p>
</blockquote>

<blockquote>
<p>אֲגֻדָּה אַחַת נֵעָשׂ, שִׁלְטוֹן אֶחָד.</p>
</blockquote>

<blockquote>
<p>עֲשֵׂה אֶת עַמְּךָ, אֶת יִשְׂרָאֵל כֻּלּוֹ,</p>
</blockquote>

<blockquote>
<p>בַּלִּיסְטְרָא אַחַת גְּדוֹלָה, קָטַפּוּלְטָא,</p>
</blockquote>

<blockquote>
<p>כְּלִי אֶחָד מוּצָק עַל גַּלְגִּלָּיו וְכַנּוֹ!</p>
</blockquote>

<blockquote>
<p>בִּיֹפִי תִפְאֶרֶת מְכוֹנָה שֶל עֲנָק</p>
</blockquote>

<blockquote>
<p>מְתוּחָה-דְרוּכָה עַל בַּרְזִלָּה וְעֵצָהּ,</p>
</blockquote>

<blockquote>
<p>עַל עוֹרוֹת-פָּר וָפֶלֶד&#8230; לְשַׁלֵּח</p>
</blockquote>

<blockquote>
<p>חֵץ אַחַר חֵץ וְאֶבֶן בָּתַר אָבֶן.</p>
</blockquote>

<blockquote>
<p>וְנִהְיֶה אָנוּ לְאֶבֶן בְּכַף-קַלְעָהּ,</p>
</blockquote>

<blockquote>
<p>לְאֶלֶף אַלְפֵי חִצִּים טְעוּנֵי-שֹׁד</p>
</blockquote>

<blockquote>
<p>לְקַרְקֵר קָדְקֹד נֶשֶׁר רוֹמָא,</p>
</blockquote>

<blockquote>
<p>אוֹ לְהִתְמוֹלֵל עַל עֲבִי-מָגִנּוֹ</p>
</blockquote>

<blockquote>
<p>וְעַל קַשְׂקַשֵּׂי פִי סוֹחַרְתּוֹ – כֵּן!</p>
</blockquote>

<blockquote>
<p>לֹא יֵצֵא כָל הָעָם, וְאַל יֵצֵא כֻלּוֹ,</p>
</blockquote>

<blockquote>
<p>אִסְטְרַטְיָא צְרִיכָה לִהְיוֹת לָנוּ.</p>
</blockquote>

<blockquote>
<p>לִגְיוֹנוֹת נֵצֵא כְּנֶגֶד לִגְיוֹנוֹתָם,</p>
</blockquote>

<blockquote>
<p>וְרַבִּים, רַבִּים יִפְּלוּ, וַאֲנַחְנוּ נִפֹּל,</p>
</blockquote>

<blockquote>
<p>וִיהִי הָעָם לְמַעְיָן לֹא יֶחֱרָב</p>
</blockquote>

<blockquote>
<p>וּלְמָקוֹר אֲשֶׁר לֹא יְכַזְּבוּ מֵימָיו.</p>
</blockquote>

<p>[אל הראשים]</p>

<blockquote>
<p>אִי אֶפְשָׁר לָנוּ לִהְיוֹת אֶחָד אֶחָד.</p>
</blockquote>

<blockquote>
<p>נִתְאַחֶה, נִהְיֶה לְגוּף אֶחָד גָּדוֹל,</p>
</blockquote>

<blockquote>
<p>כְּעַרְוַד-עֲקַלָּתוֹן אֶחָד אַדִּיר</p>
</blockquote>

<blockquote>
<p>נְכַס אֶת כָּל הָעֵמֶק וְאֶת הָהָר</p>
</blockquote>

<blockquote>
<p>בְּחַחִים לְאֵין מִסְפָּר, לְאֵין סְפוֹרוֹת,</p>
</blockquote>

<blockquote>
<p>אַךְ אֶחָד רֹאשׁ לְכָל הַחַחִים –רֹאשׁ!</p>
</blockquote>

<blockquote>
<p>אַךְ דִּיסְקִפְּלִינָה וּמִשְׁמַעַת וָרֹאשׁ –</p>
</blockquote>

<blockquote>
<p>בָּהֶם הַתְּשׁוּעָה&#8230; לֹא הִסְכַּנְתִּי, אַחַי,</p>
</blockquote>

<blockquote>
<p>לְדַבֵּר קֳבָל עָם; הֲלֹא תָבִינוּ</p>
</blockquote>

<blockquote>
<p>אֵת אֲשֶׁר אֲנִי רוֹצֶה לֵאמֹר?</p>
</blockquote>

<p>קולות</p>

<h2 id="כֵּן.">כֵּן.</h2>

<blockquote>
<p>מְבִינִים אָנוּ! – צָדַק שִׁמְעוֹן – הֵן!</p>
</blockquote>

<blockquote>
<p>רבי עקיבא     צָדַקְתָּ, בְּנִי. שְׁמָעוּנִי, אַחַי, הָס!</p>
</blockquote>

<blockquote>
<p>אִתָּנוּ כְּלַל יִשְׂרָאֵל, בָּנַי, כָּל הָעָם:</p>
</blockquote>

<blockquote>
<p>צָפוֹנָה, קֵדְמָה, יָמָּה וְתֵימָנָה.</p>
</blockquote>

<blockquote>
<p>רַק צְרִיכִים אָנוּ, אֲשֶׁר לֹא יִנָּתֵק</p>
</blockquote>

<blockquote>
<p>הַחוּט הַמְקַשֵּׁר תְּפוּצוֹת כָּל הַגּוֹלָה,</p>
</blockquote>

<blockquote>
<p>וַאֲשֶׁר יִהְיוּ כָל צִנּוֹרוֹתֶיָה</p>
</blockquote>

<blockquote>
<p>לְעוֹלָם שׁוֹפְכִים אֶל הַיָּם הָאֶחָד,</p>
</blockquote>

<blockquote>
<p>אֶל יָם יְהוּדָה, דָּמִים – תַּרְתֵּי מַשְׁמָע.</p>
</blockquote>

<blockquote>
<p>יֵשׁ כְּנֶסֶת אַנְשֵׁי-תְרוּמָה לָנוּ, יֵשׁ,</p>
</blockquote>

<blockquote>
<p>וּפְרוּשָׁה מְצוּדָתָה עַל פְּנֵי עוֹלָם,</p>
</blockquote>

<blockquote>
<p>יֵשׁ כְּנֶסֶת אַנְשֵׁי וַעַד לָנוּ– דַּי</p>
</blockquote>

<blockquote>
<p>בָּזֶה לָכֶם, וְדַי בִּרְמִיזָה עָתָּה.</p>
</blockquote>

<blockquote>
<p>לְעוֹלָם יָפֶה סוֹד לְעִסְקֵי מְדִינָה,</p>
</blockquote>

<blockquote>
<p>עַל אַחַת כַּמָּה וְכַמָּה – בִּשְׁעַת חֵרוּם.</p>
</blockquote>

<blockquote>
<p>הֵם יִדְאֲגוּ לָזֶה, אֲבָל אֲנַחְנוּ</p>
</blockquote>

<blockquote>
<p>פֹּה צְרִיכִים אָנוּ לִכְנֵסִיּה, אֲשֶר</p>
</blockquote>

<blockquote>
<p>בְּיָדֶיהָ תָּכְנִית הַמִּלְחָמָה; הִיא</p>
</blockquote>

<blockquote>
<p>תְּפַקַּח עַל הַצָּבָא וְעַל הַכֵּלִים</p>
</blockquote>

<blockquote>
<p>וְעַל הַמַּכֹּלֶת, וְהִיא תִבְחַר רֹאשׁ.</p>
</blockquote>

<p>[כולם מתבוננים זה בזה]</p>

<blockquote>
<p>קולות       הָרַבִּי צָדַק! – אֱמֶת! – נְכוֹנוֹת דִּבֵּר!</p>
</blockquote>

<blockquote>
<p>רבי עקיבא     וְאוֹתָה כְּנֶסֶת אַנְשֵׁי צָבָא פֹּה</p>
</blockquote>

<blockquote>
<p>אַתֶּם תִּבְחָרוּ.</p>
</blockquote>

<p>קולות       צָדַק רַבִּי! צָדַק!</p>

<p>[נכנס שמש, ניגש לרבי עקיבא ואומר דבר-מה בלחש.</p>

<p>עקיבא קם ממקומו. אחדים מן השליחים קמים גם הם]</p>

<blockquote>
<p>רבי עקיבא     רַבּותַי, הִגִּיעַ זְמָן שֶׁל תְּפִלַּת מִנְחָה!</p>
</blockquote>

<p>[כל העם קמים ממקומותיהם]</p>

<blockquote>
<p>רַבּותַי, נָא הִכָּנְסוּ לְבֵית-מִדְרָשִׁי</p>
</blockquote>

<blockquote>
<p>אֲשֶר הוּא פֹה, וְאַחַר שׁוּב נִוָּעֵץ.</p>
</blockquote>

<p>[כל העם יוצאים. הדלת נשארת פתוחה, נשמע קול החזן בתפילה, וקול המתפללים]</p>

<h2 id="מעמדרביעי">מעמד רביעי</h2>

<p>[נכנסים ר' עקיבא, בר-דרומא ובר-כוכבא]</p>

<blockquote>
<p>רבי עקיבא     שְׁבוּ לָכֶם פֹּה, עַד אִם קָרָאתִי, בָּנָי.</p>
</blockquote>

<p>[הם משתחווים לו, והוא יוצא]</p>

<blockquote>
<p>בר-כוכבא      אַךְ זֶה הוּא, הוּא רַבִּי עֲקִיבָא –הוּא</p>
</blockquote>

<blockquote>
<p>גְּאוֹן יִשְרָאֵל, שַׂר הַתּוֹרָה וְנִזְרָהּ,</p>
</blockquote>

<blockquote>
<p>הַקּוֹשֵׁר כְּתָרִים לְכָל תַּג וָתָג?</p>
</blockquote>

<blockquote>
<p>הָאֶחָד בַּחֲכָמִים, אֲשֶר יַרְגִּישׁ</p>
</blockquote>

<blockquote>
<p>בְּצָרַת כְּלַל הָאֻמָּה הַנִּרְמְסֶת,</p>
</blockquote>

<blockquote>
<p>הַחוֹלָה עַל הָאָרֶץ הָעֲלוּבָה?</p>
</blockquote>

<blockquote>
<p>אֲנִי אָמַרְתִי אֶרְאֶה פֹה הַר-גָעַשׁ –</p>
</blockquote>

<blockquote>
<p>וְהִנֵה זֶרֶם לַבָּה שֶׁנִקְרָשָׁה.</p>
</blockquote>

<blockquote>
<p>לֹא אֵשׁ, וְלֹא עָנָן, וְלֹא עֲרָפֶל, וְלֹא</p>
</blockquote>

<h2 id="קוֹלגָדוֹלקוֹלהָרַעַם–דְמָמָההָס">קוֹל גָדוֹל, קוֹל הָרַעַם – דְמָמָה, הָס!</h2>

<blockquote>
<p>וְאֵי הָאֵשׁ? הֲתַחַת לְבוּשׁ הָאֶבֶן</p>
</blockquote>

<blockquote>
<p>תַצְנִיעַ שֶׁבֶת בְצוּרָה, אֲשֶר</p>
</blockquote>

<blockquote>
<p>לֹא תִבְגֹּד בֶּגֶד בְמַהוּתָה,</p>
</blockquote>

<blockquote>
<p>מֵאֵשׁ כִּי נֶאֱמָנָה אֶבֶן – בַּת-הַלָּהַב.</p>
</blockquote>

<blockquote>
<p>בר-דרומא      אִישׁ זָקֵן, קָשֶה, קַר כַּקֶּרַח, קֹר!</p>
</blockquote>

<blockquote>
<p>בר-כוכבא      כְּאוֹתוֹ נֶשֶׁר בַשָּׁמַיִם יַמְרִיא</p>
</blockquote>

<blockquote>
<p>וְנִבַּט מִמְּרוֹם שָׁמָיו אֶל-הַשָּׁפֶל,</p>
</blockquote>

<blockquote>
<p>מֶרְחַקִּים יַחַז וְהַכֹּל קְטַנִּים לוֹ.</p>
</blockquote>

<blockquote>
<p>בר-דרומא      לֹא רַבִּים רוֹאִים מַה שֶׁרוֹאֶה הוּא.</p>
</blockquote>

<blockquote>
<p>בר-כוכבא      בִּגְדוּד אֵין פּוֹשְׁטִים עַל סְפָר רוֹמָאִי.</p>
</blockquote>

<blockquote>
<p>בְּרוֹמָא אַךְ נִלְחָמִים – וּמִלְחָמָה</p>
</blockquote>

<blockquote>
<p>אַךְ בְּמִשְׁמַעַת, מִשְׁטָר וּכְנֵסִיָּה.</p>
</blockquote>

<blockquote>
<p>וְלָשִׂים רֹאשׁ? מִי יִהְיֶה לָנוּ רֹאשׁ?</p>
</blockquote>

<blockquote>
<p>כֻּלָּנוּ רָאשֵׁי גְדוּדִים צְעִירֵי יָמִים,</p>
</blockquote>

<blockquote>
<p>וְשָׂרֵי רוֹמָא, כָּל מַצְבִּיאֵי צְבָאָהּ,</p>
</blockquote>

<blockquote>
<p>בִּנְדוּדֵי קְרָב עֲלֵיהֶם קָפְצָה שֵׂיבָה,</p>
</blockquote>

<blockquote>
<p>וּבְקִיאִים הֵם וּמֻמְחִים. אָנוּ נְעָרִים</p>
</blockquote>

<blockquote>
<p>אַמִּיצֵי-לֵב, אֲנַחְנוּ הַרְרֵי-גָעַשׁ,</p>
</blockquote>

<blockquote>
<p>וְהֵמָּה זִרְמֵי לַבָּה שֶׁנִּקְרָשָׁה.</p>
</blockquote>

<blockquote>
<p>לֹא לְעוֹלָם יָרִיק הַר אֶת אִשּׁוֹ,</p>
</blockquote>

<blockquote>
<p>וּלְדוֹרוֹת עוֹמְדִים זִרְמֵי לַבָּה קָשָׁה,</p>
</blockquote>

<blockquote>
<p>הָאֶבֶן אֲשֶר הָיְתָה לַבַּת-אֵשׁ.</p>
</blockquote>

<blockquote>
<p>מִנַּיִן נִקַּח רֹאשׁ? מִי יַעֲצֹר בָּעָם?</p>
</blockquote>

<blockquote>
<p>בר-דרומא      יְדִידִי שִׁמְעוֹן, וְאִלּוּ הָיוּ בוֹרְרִים</p>
</blockquote>

<blockquote>
<p>בְּךָ אוֹ בִי?</p>
</blockquote>

<p>בר-כוכבא</p>

<h2 id="וְאֶהְיֶהמַצְבִּיא">וְאֶהְיֶה מַצְבִּיא?</h2>

<p>בר-דרומא</p>

<h2 id="מַצְבִּיא.">מַצְבִּיא.</h2>

<blockquote>
<p>בֶאֱמֶת, אִלּוּ בָחֲרוּ בָךְ&#8230;</p>
</blockquote>

<p>בר-כוכבא</p>

<h2 id="יְדִידִי">יְדִידִי,</h2>

<blockquote>
<p>אַל תַּחְמֹד לָצוֹן.</p>
</blockquote>

<p>בר-דרומא</p>

<h2 id="לָצוֹןלָמָּה">לָצוֹן לָמָּה?</h2>

<p>בר-כוכבא</p>

<h2 id="לֹא">לֹא,</h2>

<blockquote>
<p>כִּי לֹא שְׁעַת לָצוֹן לָנוּ, אֶחָא.</p>
</blockquote>

<p>בר-דרומא</p>

<h2 id="שִׁמְעוֹן">שִׁמְעוֹן,</h2>

<blockquote>
<p>וְאִם הָיִיתָמַצְבִּיא, כְּלוּם לֹא כָבוֹד</p>
</blockquote>

<blockquote>
<p>לְךָ, מִשְׂרָה זוֹ?</p>
</blockquote>

<p>בר-כוכבא</p>

<h2 id="לֹאבִשְׁעַתחֵרוּםכָּבוֹד">לֹא בִשְׁעַת חֵרוּם כָּבוֹד</h2>

<blockquote>
<p>וְלֹא בַמִּלְחָמָה בְּרוֹמָא.</p>
</blockquote>

<p>בר-דרומא</p>

<h2 id="וּמִיהָיוּ">וּמִי הָיוּ</h2>

<blockquote>
<p>הַמְּלָכִים שָׁאוּל וְדָוִד?</p>
</blockquote>

<p>בר-כוכבא</p>

<h2 id="לֹאכִפְלִשְׁתִּים">לֹא כִפְלִשְׁתִּים</h2>

<blockquote>
<p>רוֹמָאִים, וְיָמֵינוּ לֹא יְמוֹת דָּוִד.</p>
</blockquote>

<blockquote>
<p>בר-דרומא      וְהַמַּכַּבִּים אֵיפֹה לָמְדוּ הֵם</p>
</blockquote>

<blockquote>
<p>טַכְסִיסֵי הַמִּלְחָמָה?</p>
</blockquote>

<p>נער משרת      [נכנס] מִי בַר-דְּרוֹמָא?</p>

<blockquote>
<p>בר-דרומא      אֲנִי בַר-דְּרוֹמָא. מַה בְפִּיךָ, מָה?</p>
</blockquote>

<blockquote>
<p>הנער המשרת     יִתְכַּבֵּד מַר וְאַחֲרַי יֵלֵךְ.</p>
</blockquote>

<p>בר-דרומא      תֵּכֶף!</p>

<p>[יוצאים]</p>

<p>בר-כוכבא      [מתהלך שקוע במחשובותיו]</p>

<blockquote>
<p>צָדַקְתָּ, בַּר-דְּרוֹמָא, – וּמִי הָיוּ</p>
</blockquote>

<blockquote>
<p>גַּם שָׁאוּל וגַם דָּוִד? –מִן הַצֹּאן;</p>
</blockquote>

<blockquote>
<p>וּבְנֵי הַחַשְׁמוֹנָאִים הַכֹּהֲנִים?</p>
</blockquote>

<blockquote>
<p>הֲלֹא כִשְׁמוּאֵל בְּדוֹרוֹ יִפְתָּח בְּדוֹרוֹ–––</p>
</blockquote>

<blockquote>
<p>הֱיוֹת הַמַּצְבִּיא&#8230; לָתֵת חֵרוּת לְעַמִּי,</p>
</blockquote>

<blockquote>
<p>הֱיוֹת הָרֹאשׁ הַמֵּבִיא אֶת הַגְּאֻלָּה,</p>
</blockquote>

<blockquote>
<p>עֲשׂוֹת הַמָּגֵן עָלָיו יָרֹץ רֹאשׁוֹ</p>
</blockquote>

<blockquote>
<p>זֶה נֶשֶׁר רוֹמָא, צִּפּוֹר קְשַת-מַפְרֶקֶת.</p>
</blockquote>

<blockquote>
<p>וּלְנַגֵּד לוֹ אֶת חֶרֶב-הַנִּצָּחוֹן&#8230;</p>
</blockquote>

<blockquote>
<p>וּגְדוּדִים אִיצַר גְּמִישִים, כִּבְדֵי-רֶגֶל,</p>
</blockquote>

<blockquote>
<p>נִשְׁמָעִים, נֶאֶמְנֵי תְנוּעָה, כְּאוֹתָהּ</p>
</blockquote>

<blockquote>
<p>מְכוֹנָה מַעֲשֵׂה חוֹשֵׁב וְחִשְּׁבוֹנוֹת,</p>
</blockquote>

<blockquote>
<p>קְשֵׁי-עֹרֶף כְּאֵילֵי-בַרְזֶל וּכְתוֹתָחִים,</p>
</blockquote>

<blockquote>
<p>וְטוּרְמוֹת שֶׁל פָּרָשִׁים קַלֵּי-אֵבֶר,</p>
</blockquote>

<blockquote>
<p>וּבְגִיל שִׁגְיוֹנָם כְּנַחֲלֵי אָבִיב צָבִים,</p>
</blockquote>

<blockquote>
<p>הַיוֹדְעִים דֶּרֶךְ אַךְ לְפָנִים נִכְחָם,</p>
</blockquote>

<blockquote>
<p>לְהַדְּקָםלַחֲטִיבָה אַחַת בְּדִיסְקִפְּלִינָה,</p>
</blockquote>

<blockquote>
<p>בְּמִשְׁמַעַת קָשָׁה, זְעוּמָה זוֹ שֶל פֶּלֶד,</p>
</blockquote>

<blockquote>
<p>אֲשֶר אִם אֹמַר: קַטַּע אֶצְבְּעוֹתֶיךָ–</p>
</blockquote>

<blockquote>
<p>וּמְקֻטְּעֵי אֶצְבַּע יִהְיוּ כֻלָּם כְּכֻלָּם;</p>
</blockquote>

<blockquote>
<p>ואִם אֲשַלַּח אוֹתָם בְּיַּעַר וַאֲצַו:</p>
</blockquote>

<blockquote>
<p>עֲקֹר הָאֶרֶז בִּזְרוֹעוֹתֶיךָ– וְעָקָרוּ.</p>
</blockquote>

<blockquote>
<p>וְאֶקְסֹם לָמוֹ וְאֶקַּח לִבָּם שֶׁבִי</p>
</blockquote>

<blockquote>
<p>בְּרִגְשֵׁי-קֹדֶשׁ, בֶּאֱמוּנָה בְאֵל</p>
</blockquote>

<blockquote>
<p>אֲבִי אֲבוֹתָיו, אֲשֶר בֵּרַךְ זְרוֹעוֹ,</p>
</blockquote>

<blockquote>
<p>אֲמַלְאֵם בֻּלְמוּס נָקָם, נְקַם דּוֹר וָדוֹר,</p>
</blockquote>

<blockquote>
<p>וּדְמֵיהֶם אַרְעִיל בְּמַשְׂטֵמַת עוֹלָם,</p>
</blockquote>

<blockquote>
<p>וְאַשְׂכִּירֵמוֹ מִמַּנְגִינוֹת נִצְחוֹן</p>
</blockquote>

<blockquote>
<p>אֶרְאֶלִּים עַל אֶרְאֶלִּים – וְיָשִׂישׂוּ</p>
</blockquote>

<blockquote>
<p>לִקְרַאת הַמָּוֶת מָשׂוֹשׂ לִקְרַאת כַּלָּה.</p>
</blockquote>

<blockquote>
<p>וְאֶשְׁפֹּךְ בְּלִבָּם כָּל עֲתֶרֶת נַפְשִי,</p>
</blockquote>

<blockquote>
<p>הָאַהֲבָה, הַכֹּחַ וְהָאֱמוּנָה</p>
</blockquote>

<blockquote>
<p>הַקּוֹדְחִים בִּי; וְאַרְבֶּה עָצְמָה וָאוֹן;</p>
</blockquote>

<blockquote>
<p>לֹא אֵדַע שְׁנָת וּמְנוּחָה יוֹמָם אֶשְׁכָּח,</p>
</blockquote>

<blockquote>
<p>וּלְעַמִּי קֹדֶש רְגָעַי, וְנִטְפֵי דָמִי –</p>
</blockquote>

<blockquote>
<p>לַחֵרוּת אוֹ לַמָּוֶת!</p>
</blockquote>

<blockquote>
<p>בר-דרומא      [נחפז נכנס]  שִׁמְעוֹן! שִׁמְעוֹן!</p>
</blockquote>

<blockquote>
<p>שְׁמַע, שִׁמְעוֹן, אָתָּה! אַתָּה מַצְבִּיא לְכָל</p>
</blockquote>

<blockquote>
<p>צְבָא יִשְרָאֵל!</p>
</blockquote>

<p>בר-כוכבא      אָנִי?</p>

<p>בר-דרומא      בָּחֲרוּ בָךְ!</p>

<p>[פונה ללכת]</p>

<p>בר-כוכבא      עֲמֹד, הַגֵּד&#8230;</p>

<p>בר-דרומא      אֵין פְּנָאי. וְהִנֵּה גַם</p>

<blockquote>
<p>עֲקִיבָא וְכָל הָעֵדָה. וְאַל תֹּאמַר,</p>
</blockquote>

<blockquote>
<p>כִּי כְבָר יָדָעְתָּ!</p>
</blockquote>

<p>[יוצא בחיפזון</p>

<p>בר-כוכבא      אֲנִי הַמַּצְבִּיא&#8230;</p>

<h2 id="מעמדחמישי">מעמד חמישי</h2>

<p>[נכנסים רבי עקיבא, בר-דרומא וכל הקודמים]</p>

<blockquote>
<p>רבי עקיבא     שִׁמְעוֹן בְּנִי! עַל דַּעַת הַמָּקוֹם וְעַל דַּעַת</p>
</blockquote>

<blockquote>
<p>הַקָּהָל וְעַל דַּעַת כָּל רָאשֵׁי גְדוּדֵי יִשְרָאֵל</p>
</blockquote>

<blockquote>
<p>אָנוּ בוֹחֲרִים בְּךָ לְמַצְבִּיא חֵיל יִשְרָאֵל</p>
</blockquote>

<blockquote>
<p>בְּמִלְחֶמֶת חֵרוּת זֹה.</p>
</blockquote>

<blockquote>
<p>בְּשָׁעָה גְּדוֹלָה זֹה וּבִשְׁעַת חֵרוּם זֹה</p>
</blockquote>

<blockquote>
<p>רוֹצֶה אַתָּה להְיוֹת מַצְבִּיא לִצְבָא יִשְרָאֵל?</p>
</blockquote>

<p>בר-כוכבא      אֲנִי אֶהְיֶה.</p>

<p>רבי עקיבא     אֱלֹהִים יָחְנְךָ, בְּנִי!</p>

<blockquote>
<p>קולות       יְחִי שִׁמְעוֹן הַמַּצְבִּיא! יְחִי שִׁמְעוֹן הַמַּצְבִּיא!</p>
</blockquote>

<blockquote>
<p>חֶרֶב לַאדֹנָי וּלְשִׁמְעוֹן! – לְחֵרוּת יְהוּדָה –</p>
</blockquote>

<blockquote>
<p>חֲזַק חֲזַק ונִתְחַזָּק!</p>
</blockquote>

<p>בר-כוכבא      [נותן אות לשתיקה]</p>

<blockquote>
<p>אֲנִי הַמַּצְבִּיא. מֵהַיּוֹם וָהָלְאָה</p>
</blockquote>

<blockquote>
<p>אֵין גְּדוּדִים חָפְשִׁים בְּיִשְרָאֵל, יֵש</p>
</blockquote>

<blockquote>
<p>אִסְטְרַטְיָא שֶל יִשְרָאֵל אֶחָת. אַתֶּם</p>
</blockquote>

<blockquote>
<p>תִּשָׁאֲרוּ פֹה כֻלְּכֶם, יַחְדָּו נָעוּץ</p>
</blockquote>

<blockquote>
<p>הָעֵצָה עוֹד הַלַּיְלָה לַאֲשֶר נָעַשׂ.</p>
</blockquote>

<blockquote>
<p>הַשָּׁעָה מְאֻחָרֶת. אַתֶּם פְּנוּ</p>
</blockquote>

<blockquote>
<p>לַאֲשֶר תִּפְנוּ, סַעֲדוּ אֶת לִבְּכֶם.</p>
</blockquote>

<p>[אל ר' עקיבא]</p>

<blockquote>
<p>הלֹא יַרְשֵׁנִי אָבִי, אֲשֶר שׁוּב</p>
</blockquote>

<blockquote>
<p>נִתְאַסֵּף פֹּה בְּבֵיתֶךָ?</p>
</blockquote>

<blockquote>
<p>רבי עקיבא     [מנענע בראשו] יָפֶה, שִׁמְעוֹן;</p>
</blockquote>

<blockquote>
<p>אֲבָל הָעֶרֶב יַחְדָּו נֹאכַל לֶחֶם,</p>
</blockquote>

<blockquote>
<p>רַבּוֹתַי, אִתִּי.</p>
</blockquote>

<p>קולות</p>

<h2 id="יָפֶה–יָפֶה–יָפֶה">יָפֶה!– יָפֶה!– יָפֶה!</h2>

<p>[ר' עקיבא מוחא כף, נכנס משרת]</p>

<blockquote>
<p>רבי עקיבא     עִרְכוּ שֻׁלְחָן; הָבֵא יַיִן, תִַּקְּנוּ סְעֻדָּה.</p>
</blockquote>

<blockquote>
<p>אֱמֹר לַגְּבִירָה: כָּל הָעֵדָה תָסֵב.</p>
</blockquote>

<p>[אלה יוצאים, ואלה משוחחים. אחרי-כן יוצאים כולם, מלבד בר-כוכבא. הנערים המשרתים מכניסים שולחנות. על אחד מהם מעמידים יין. עקיבא תופס בזרוע בר-כוכבא ומביאו אל השולחן, נוטל מן היין ויוצק בכוס]</p>

<blockquote>
<p>רבי עקיבא     אֲבָל צָמֵאתִי! תִּשְׁתֶּה יַיִן, שִׁמְעוֹן?</p>
</blockquote>

<p>בר-כוכבא      גַּם אֶשְׁתֶּה, רַבִּי.</p>

<blockquote>
<p>רבי עקיבא     בָּרוּךְ אַתָּה יְיָ אֱלֹֹהֵינוּ מֶלֶךְ הָעוֹלָם בּוֹרֵא</p>
</blockquote>

<blockquote>
<p>פְּרִי הַגָּפֶן.</p>
</blockquote>

<blockquote>
<p>בר-כוכבא      כּוֹס זֹה רִאשׁוֹנָה – לְחֵרוּת כְּלַל יִשְרָאֵל.</p>
</blockquote>

<blockquote>
<p>רבי עקיבא     לְחֵרוּת כָּל הָאָדָם כּוֹס! חֲזָק!
<br></p>
</blockquote>

<h2 id="עלילהשלישית">עלילה שלישית</h2>

<h2 id="מעמדראשון">מעמד ראשון</h2>

<h2 id="ביתבר-כוכבא">בית בר-כוכבא</h2>

<p>[בר-כוכבא יושב על מרבד ומשחיז פגיון. נכנס נער משרת]</p>

<blockquote>
<p>הנער        הַכּוּתִי פֹּה.</p>
</blockquote>

<p>בר-כוכבא      יִכָּנֵס.</p>

<p>השומרוני      [נכנס] שָׁלוֹם, מַר!</p>

<blockquote>
<p>יְבָרֵךְ אֲדֹנָי אֶת בְּחִירוֹ, שָׁלוֹם.</p>
</blockquote>

<blockquote>
<p>בר-כוכבא      אֵין שָׁלוֹם לְאוֹיְבַי לִי! אֵין שָׁלוֹם.</p>
</blockquote>

<p>השומרוני</p>

<h2 id="מַאי">מַאי</h2>

<blockquote>
<p>קָסָבַר מַר? וּמִי אוֹיְבֶיךָ?</p>
</blockquote>

<p>בר-כוכבא      אַתֶּם,</p>

<blockquote>
<p>עַם הַשֹּׁמְרוֹנִים.</p>
</blockquote>

<p>השומרוני</p>

<h2 id="אָנוּוּמִיעוֹד">אָנוּ?! וּמִי עוֹד</h2>

<blockquote>
<p>כַּעֲבָדֶיךָ נֶאֱמָן בִּיהוּדָה.</p>
</blockquote>

<blockquote>
<p>גַּם אָנוּ גַּם בָּנֵינוּ?</p>
</blockquote>

<blockquote>
<p>בר-כוכבא      כַּמָּה אַתֶּם?</p>
</blockquote>

<p>השומרוני      שְׁנֵים-עָשָׂר בָּתֵּי אָב.</p>

<p>בר-כוכבא      וְאַתָּה כֹהֵן?</p>

<blockquote>
<p>השומרוני      מִזֶּרַע אַהֲרֹן. וּמקְדָּשׁ מְעַט</p>
</blockquote>

<blockquote>
<h2 id="פֹּהלָנוּ.">פֹּה לָנוּ.</h2>
</blockquote>

<blockquote>
<p>בר-כוכבא      מַטְלִית-כּוּתִים פֹּה בְּבֵיתָר,</p>
</blockquote>

<blockquote>
<p>בְּתוֹךְ עַמִּי פֹּה – לְרַגֵּל כָּל אֲשֶׁר לִי</p>
</blockquote>

<blockquote>
<p>השומרני      חָלִילָה לִּי! לֹא הָיוּ עֲבָדֶיךָ</p>
</blockquote>

<blockquote>
<p>מְרַגְּלִים לֹא.</p>
</blockquote>

<p>בר כוכבא      רַק יֶדְכֶם עִם רוֹמָאִים.</p>

<p>השומרני      עָלֶיךָ יְהָבֵנוּ, מַר.</p>

<p>בר כוכבא      עָלָי!</p>

<blockquote>
<p>וכִי תֹּאמְרוּ, אֶבְנֶה חָרְבוֹת גְּרִזִּים?</p>
</blockquote>

<p>השומרני      אִם</p>

<blockquote>
<p>**         לֹא יִבְנֶה בַיִת הוּא**, שָׁוְא עָמְלוּ בוֹנָיו בּוֹ!</p>
</blockquote>

<blockquote>
<p>וּמַלְכוֹּת רְשָׁעָה גָּזְרָה עַל הַתּוֹרָה.</p>
</blockquote>

<blockquote>
<p>בר כוכבא      הֲגַם עֲלֵיכֶם אוֹתוֹ אִסָּר חָל?</p>
</blockquote>

<blockquote>
<p>מַסְבִּירִים רוֹמִים פָנִּים לשֹּׁמְרוֹנִים.</p>
</blockquote>

<blockquote>
<p>כְּבָר תָּפְשׂוּ נְעָרַי שְׁנַיִם מְרַגְּלִים, וְהֵם</p>
</blockquote>

<blockquote>
<p>מִן הַשֹּׁמְרוֹנִים: בְּיַבְנֶה וּבִשְׁכֶם.</p>
</blockquote>

<blockquote>
<p>השומרני      יֵשׁ פּוֹחֲזִים וְרֵיקִים בְּעָם וָעָם,</p>
</blockquote>

<blockquote>
<p>אַךְ תִּפַּח רוֹּחָם, יֵרְדוּ חַיִּים שְׁאוֹלָה</p>
</blockquote>

<blockquote>
<p>כְּקֹרַח וְכָל עֲדָתוֹ. הֲבִשְׁבִילָם</p>
</blockquote>

<blockquote>
<p>עַל כָּל הָעֵדָה תִּקְצֹף? נְקִיִּים אָנוּ;</p>
</blockquote>

<blockquote>
<p>לֹא הָיו עֲבָדֶיךָ מְרַגְּלִים.</p>
</blockquote>

<p>בר כוכבא      בּוֹ</p>

<blockquote>
<p>בַיּוֹם שֶׁאֶתְפֹּס אֶחָד מִשֹּׁמְרוֹנִים</p>
</blockquote>

<blockquote>
<p>מִיּוֹשְׁבֵי בֵיתָר מְרַגֵּל לָרוֹמָאִים,</p>
</blockquote>

<blockquote>
<p>תִּכְרְעוּ לַקּוֹפִיץ; וּמִנְהַג רוֹמִים</p>
</blockquote>

<blockquote>
<p>בָּכֶם גַּם אֶנְהַג: כֻּלְּכֶם תִּצָלֵבוּ.</p>
</blockquote>

<p>השומרני      שָׁמְרֵנִי, אֵל!</p>

<blockquote>
<p>בר כוכבא      הֲלֹא שָׁמְעָתָּ?</p>
</blockquote>

<p>השומרני      כֵּן.</p>

<p>בר כוכבא      בְּנֵי תַעֲרוּבוֹת תִּתֵּן.</p>

<p>השומרני      תַּעֲרוּבוֹת&#8230;</p>

<blockquote>
<p>בר כוכבא      לִי תִתֵּן. וְאַתָּה כֹהֵן בְּעַמְּךָ– הֵן?</p>
</blockquote>

<blockquote>
<p>וּּבָנִים לְך יֵשׁ?</p>
</blockquote>

<p>השומרני      יֵשׁ בָּנִים&#8230; בֵּן.</p>

<blockquote>
<p>בר כוכבא      אָמַרְתָּ: בָּנִים.</p>
</blockquote>

<p>השומרני      גַּם בַּת לִי.</p>

<p>בר כוכבא      הָבִיאָה</p>

<blockquote>
<p>לִי אֶת הַבֵּן.</p>
</blockquote>

<p>השומרני      אַל יִחַר אַף אֲדוֹנִי:</p>

<blockquote>
<p>הַיֶּלֶד אֵינוֹ, יָצָא אֶת הָעִיר.</p>
</blockquote>

<blockquote>
<p>בר כוכבא      עַד יָשׁוֹּב הוּא, תֵּאָסֵר אַתָּה, זָקֵן.</p>
</blockquote>

<blockquote>
<p>כִּי חוֹשֵׁד אֲנִי בְכֻלְּכֶם, וְגַם בָּךְ!</p>
</blockquote>

<p>השומרני      בִּכְשֵׁרִים אַתָּה חוֹשֵׁד.</p>

<blockquote>
<p>בר כוכבא      עַד שֶׁיָּשׁוּב</p>
</blockquote>

<blockquote>
<p>זֶה בִנֵךָ, אַתָּה פֹּה תֵאָסֵר.</p>
</blockquote>

<p>השומרני</p>

<h2 id="מַר">מַר,</h2>

<blockquote>
<p>אֲנִי זָקַנְתִּי, כֹּחִי תָשׁ; בַּכֶּלֶא</p>
</blockquote>

<blockquote>
<p>יְבֻלַּע לִי: אִישׁ חוֹלֶה, לֵחִי נָס&#8230;</p>
</blockquote>

<blockquote>
<p>תֵּעָצֵר בִּתִּי. עַד שֶׁיָּשׁוּב בְּנִי;</p>
</blockquote>

<blockquote>
<p>הַנַּעֲרָה הִיא&#8230;</p>
</blockquote>

<blockquote>
<p>בר כוכבא      לַכֶּלֶא תּוּבָל?</p>
</blockquote>

<p>השומרני      לָמָּה</p>

<blockquote>
<p>לַכֶּלֶא פֹּה עִם שִׁפְחוֹת מַר, תֵּעָצֵר,</p>
</blockquote>

<blockquote>
<p>עַד יָשׁוּב בְּנִי. אֲנִי אִישׁ זָקֵן, חוֹלֶה,</p>
</blockquote>

<blockquote>
<p>מִכְּבָר יְדוּעַ חֹלִי, וְכֹחִי תָשׁ,</p>
</blockquote>

<blockquote>
<p>מְשַׁעֵל תָּמִיד. כְּחָה! כְּאוֹתָה כִּבְשָׁה</p>
</blockquote>

<blockquote>
<p>יִתְבּוֹנֵן מַר, יִתְבּוֹנֵן נָא אֵלָי,</p>
</blockquote>

<blockquote>
<p>בְּבַקָּשָׁה: זָקֵן&#8230; חוֹלֶה, כֹּחוֹ תָשׁ&#8230;</p>
</blockquote>

<p>בר כוכבא      וּבְכֵן, הַבַּת.</p>

<p>השומרני      הַבַּת.</p>

<blockquote>
<p>בר כוכבא      הַבַּת תָּבִיאָה.</p>
</blockquote>

<blockquote>
<p>עַד יָשׁוּב בְּנֶךָ.</p>
</blockquote>

<p>השומרני      הֵנָּה?</p>

<p>בר כוכבא      הֵנָּה, לֵךְ!</p>

<blockquote>
<p>השומרני      וְיִתֶּן לְךָ בּוֹרֵא הַשָּׁמַיִם</p>
</blockquote>

<blockquote>
<p>אֶת בִּרְכַּת יוֹסֵף בְּנוֹ שֶׁל יַעֲקֹב&#8230;</p>
</blockquote>

<p>בר כוכבא      שָׁלוֹם.</p>

<p>[השומרוני יוצא, אחריו יוצא גם בר-כוכבא. הפגיון נשאר מונח על הספה]</p>

<h2 id="מעמדשני">מעמד שני</h2>

<p>[נכנסים השומרוני, חביבה בתו ונער משרת]</p>

<blockquote>
<p>הנער המשרת     הִכָּנֵס. אַךְ תִּכָּנֵס הֵנָּה, מַר.</p>
</blockquote>

<blockquote>
<p>תְּחַכֶּה פֹה, עַד יָבוֹא שִׁמְעוֹן.</p>
</blockquote>

<blockquote>
<p>השומרני      אַל תִּקְרָא: שִׁמְעוֹן, אֶלָּא: שִילֹה.</p>
</blockquote>

<p>[הנער יוצא]</p>

<blockquote>
<p>בִּתִּי!</p>
</blockquote>

<p>חביבה       אַבָּא?</p>

<blockquote>
<p>השומרני      תִּשָּׁאֲרִי פֹה, תִּתְבּוֹנְנִי</p>
</blockquote>

<blockquote>
<p>אֶל כָּל הַנַּעֲשֶׂה: מִי בָא, מֵאָין,</p>
</blockquote>

<blockquote>
<p>אַף תַּטִּי אֹזֶן פֹּה וּמֵאֲחוֹרֵי</p>
</blockquote>

<blockquote>
<p>הַפַּרְגּוֹד תִּשְׁמְעִי לִפְעָמִים, מָה אִישׁ סָח:</p>
</blockquote>

<blockquote>
<p>חֲדָשׁוֹת, אִם תִקְרֶינָה, מַה יֵשׁ אוֹמְרִים,</p>
</blockquote>

<blockquote>
<p>אוֹ עֵצָה אֲשֶׁר תּוּעָץ.</p>
</blockquote>

<blockquote>
<p>חביבה       אַבָּא, לָמָּה</p>
</blockquote>

<blockquote>
<h2 id="לִיאֵלֶּה">לִי אֵלֶּה?</h2>
</blockquote>

<blockquote>
<p>השומרני      כָּךְ, יוֹנָתִי, כָּךְ, בִּשְׁבִיל</p>
</blockquote>

<blockquote>
<p>אָבִיךְ אִם יָבוֹא וְאִם יִרְצֶה לִשְׁאֹל,</p>
</blockquote>

<blockquote>
<p>מַה יֵּשׁ חֲדָשׁוֹת פֹּה בַבּיִת. אַךְ</p>
</blockquote>

<blockquote>
<p>אַל יָבִין אִישׁ, כִּי לְאֵל תָּשִׂימִי לִבֵּךְ.</p>
</blockquote>

<blockquote>
<p>אַל יֵדַע אִישׁ! בִּינוֹת? חַס וְחָלִילָה.</p>
</blockquote>

<blockquote>
<p>כִּלְאַחַר יָד, אַגַּב דְּבָרַיִךְ אֶל הַשְּׁפָחוֹת.</p>
</blockquote>

<blockquote>
<p>הַשְּׁפָחוֹת אֲשֶר עַל הַבַּיִת – הֵן</p>
</blockquote>

<blockquote>
<p>מְשׁוֹחֲחוֹת, כָּךְ, לְפִי תֻמָּן.</p>
</blockquote>

<p>חביבה       אַבָּא, הֵן</p>

<blockquote>
<p>לֹא אַרְבֶּה פֹּה לָשָׁבֶת?</p>
</blockquote>

<p>השומרני</p>

<h2 id="לֹאיוֹנָתִי">לֹא, יוֹנָתִי,</h2>

<blockquote>
<p>סַנְבַלַּט יָשׁוּב אַךְ בְּעוֹד שָׁבוּעַ,</p>
</blockquote>

<blockquote>
<p>כַּמּוּבָן&#8230; אֶפְשָׁר, יְאַחֵר קְצָת – הֲלֹא?</p>
</blockquote>

<blockquote>
<p>זֶה יָפֶה מְאֹד לָדַעַת, מִי הַבָּאִים</p>
</blockquote>

<blockquote>
<p>מִמֶּרְחָק, מֵאֲרָצוֹת זָרוֹת – שְׁמָם,</p>
</blockquote>

<blockquote>
<p>הַדֶּרֶךְ אֲשֶׁר יֵלְכוּ בָהּ, הַכֶּסֶף</p>
</blockquote>

<blockquote>
<p>מֵאַיִן יֶאֱתֶה, וְכַמָּה? וְאִם</p>
</blockquote>

<blockquote>
<p>יֵשׁ מִי שֶׁאֵינוֹ תְמִים-דֵּעִים אִתָּם.</p>
</blockquote>

<blockquote>
<p>הֲלֹא בִינוֹת? כָּךְ, דְּבָרִים בְּעָלְמָא,</p>
</blockquote>

<blockquote>
<p>שֶׁאוֹהֲבִים לְדַעְתָּם אָנוּ זְקֵנִים,</p>
</blockquote>

<blockquote>
<p>שֶׁאֵינָם נוֹטְלִים חֵלֶק בַמִּלְחָמָה.</p>
</blockquote>

<blockquote>
<p>הַלָּה, זֶה שִׁמְעוֹן שַׂר-הַצָּבָא, צָעִיר,</p>
</blockquote>

<blockquote>
<p>וְאַתְּ הֵן רִיבָה נָאָה, אַל תִּשְׁכָּחִי;</p>
</blockquote>

<blockquote>
<p>אוֹיְבֵנוּ הוּא&#8230; אַךְ צָרִיךְ לַסְבִּיר פָּנִים,</p>
</blockquote>

<blockquote>
<p>לְשִׁמְעוֹן זֶה – רַק לַסְבִּיר פָּנִים לוֹ,</p>
</blockquote>

<blockquote>
<p>אַךְ קְצָת, כְּשֵׁם שׁמַּסְבִּירִים&#8230; אַתְּ מְבִינָה&#8230;</p>
</blockquote>

<blockquote>
<p>כְּדי שֶׁלֹא יַחְשְׁדֵךְ, שֶׁלֹּא יַרְשֶׁה,</p>
</blockquote>

<blockquote>
<p>שֶׁיַּחְשְׁדוּ אֲחֵרִים בָּךְ.</p>
</blockquote>

<p>חביבה       אֲבָל</p>

<blockquote>
<p>אֵינֶנִּי רוֹצָה, אַבָּא.</p>
</blockquote>

<p>השומרני      לֹא, בִּתִּי, לֹא.</p>

<blockquote>
<p>לֹא בַנְתְּ לְרֵעִי, חַס וְחָלִילָה. אוּלָם</p>
</blockquote>

<blockquote>
<p>מַה גָּדוֹל כֹּחָה שֶל בַּת-צְחוֹק בִּשְׁעָתָהּ,</p>
</blockquote>

<blockquote>
<p>וּמֶבָּט חַם כִּלְאַחַר יָד אוֹ מִלָּה,</p>
</blockquote>

<blockquote>
<p>שׁנִּזְרְקָה כְּאִלּוּ מִבְּלִי מֵשִׂים.</p>
</blockquote>

<blockquote>
<p>חביבה       אֲנִי אֵינֶנִּי יוֹדְעָה, כֵּיצַד.</p>
</blockquote>

<p>השומרני      שַׁטְיָא</p>

<blockquote>
<p>קְטַנָּה! [לנפשו] פּוֹתָה גְדוֹלָה זוֹ עוֹד לֹא</p>
</blockquote>

<blockquote>
<p>הֵבִינָה דָבָר.</p>
</blockquote>

<p>[נכנס הנער המשרת]</p>

<p>הנער המשרת     יָבוֹא אַחֲרַי, מַר.</p>

<p>חביבה       [מתבוננת פראות סביב] וְאָנִי?</p>

<blockquote>
<p>הנער המשרת     תִּשָּׁאֲרִי, וּמַה תִּירָאִי, עִזָּה?</p>
</blockquote>

<p>[המשרת והשומרוני יוצאים]</p>

<h2 id="מעמדשלישי">מעמד שלישי</h2>

<p>[נכנס שמעון בר-כוכבא]</p>

<blockquote>
<p>בר כוכבא      מִי אַתְּ? מַלָּךְ?</p>
</blockquote>

<p>חביבה       בְּנֵי תַעֲרוּבוֹת.. אָבִי</p>

<blockquote>
<p>נָחַנִי הֵנָּה.</p>
</blockquote>

<p>בר כוכבא      בַּת הַשֹּׁמְרוֹנִי אַתְּ?</p>

<blockquote>
<p>חביבה       בַּת הַשֹּׁמְרוֹנִי, בַּת הַכֹּהֵן אָנִי.</p>
</blockquote>

<p>בר כוכבא      וְאָבִיךְ אֵינוֹ פֹה?</p>

<p>חביבה       אֵינֶנּוּ.</p>

<p>בר כוכבא      וְאָבִיךְ הוּא</p>

<blockquote>
<p>אִישׁ זָקֵן חוֹלֶה?</p>
</blockquote>

<p>חביבה       אָבִי זָקֵן.</p>

<p>[דממה]</p>

<blockquote>
<p>בר כוכבא      מַה שְּׁמֵךְ?</p>
</blockquote>

<p>חביבה       חֲבִיבָה.</p>

<p>בר כוכבא      כִּשְׁמֵךְ גַּם אָתְּ.</p>

<blockquote>
<p>שְׁמֵךְ יָאֶה לָךְ וְאַתְּ לִׁשְמֵךְ– חֵי רֹאשִׁי,</p>
</blockquote>

<blockquote>
<p>חֲבִיבָה וְנִפְלָאָה אָתְּ.</p>
</blockquote>

<p>[אוחז בידה, שומטת ידה]</p>

<blockquote>
<p>חביבה       יָדָעְתִּי.</p>
</blockquote>

<blockquote>
<p>בר כוכבא      מִי הִגִּיּד לָךְ?</p>
</blockquote>

<p>חביבה       מִי הִגִּיּד לִי? לֹא אִישׁ.</p>

<blockquote>
<p>בר כוכבא      נָעַמְתְּ, יָפִית, בְּעֵינַיךְ קֶסֶם.</p>
</blockquote>

<p>חביבה       וְכִי כָךְ?</p>

<blockquote>
<p>בר כוכבא      עֵינַיִךְ עֵינֵי יַעֲלָה נָאוֹת.</p>
</blockquote>

<blockquote>
<p>בִּיהוּדָה אֵין כְּמוֹתָן! בְּכָל הָעוֹלָם.</p>
</blockquote>

<p>חביבה       בְּכָל הָעוֹלָם?</p>

<p>בר כוכבא      כְּמוֹהֶן לֹא רָאִיתִי עוֹד.</p>

<p>חביבה       וּכְבָר הֲלֹא רָאִיתָ הַרְבֶּה.</p>

<blockquote>
<p>בר כוכבא      אֲרֻכִּים עַפְעַפַּיִךְ, מַאֲרִיכִים צֵל.</p>
</blockquote>

<blockquote>
<p>חביבה       שָׁמָעְתִּי.</p>
</blockquote>

<blockquote>
<p>בר כוכבא      שָׁמַעַתְּ כְּבָר? מִי הִגִּיד לָךְ,</p>
</blockquote>

<blockquote>
<p>תַּגִּידִי.</p>
</blockquote>

<p>חביבה       מִן הַבַּחוּרִים.</p>

<p>בר כוכבא      מִן הַבַּחוּרִים? מִי?</p>

<p>חביבה       בַּחוּרִים סְתָם.</p>

<p>בר כוכבא      אוֹ אֶחָד בָּחוּר הָיָה</p>

<blockquote>
<p>וְאַתְּ אֲהַבְתִּיו?</p>
</blockquote>

<p>חביבה       [מושכת בכתפיה]</p>

<h2 id="אֶתמִי">אֶת מִי?</h2>

<p>בר כוכבא</p>

<h2 id="אֶתמִיאֶת...אוֹתוֹ">אֶת מִי, אֶת&#8230; אוֹתוֹ!</h2>

<p>חביבה       אֲנִי? לֹא, לֹא אָהָבְתִּי.</p>

<p>בר כוכבא      אָהַבְתְּ! אָהָבְתְּ!</p>

<blockquote>
<p>חֲבִיבָה, אֱהָבִינִי, אֱהָבִינִי, אוֹתִי.</p>
</blockquote>

<p>חביבה       עַל שׁוּם מָה?</p>

<p>בר כוכבא      עַל שׁוּם שֶׁאֲנִי אוֹהֵב</p>

<p>חביבה</p>

<h2 id="חַה-חַהחַה-חַה">חַה-חַה! חַה-חַה!</h2>

<p>בר כוכבא      מַה תִּצְחָקִי?</p>

<p>חביבה</p>

<h2 id="וְכִי...">וְכִי&#8230;</h2>

<blockquote>
<p>וְכִי אַתָּה אוֹהֵב?</p>
</blockquote>

<p>בר כוכבא</p>

<h2 id="אוֹהֵב.">אוֹהֵב.</h2>

<p>חביבה</p>

<h2 id="אוֹתִיאוֹתִי">אוֹתִי? אוֹתִי?</h2>

<p>בר כוכבא      אַך אוֹתָךְ.</p>

<blockquote>
<p>חביבה       אֶתהַשֹּׁמְרוֹנִית?</p>
</blockquote>

<p>בר-כוכבא      אוֹתָךְ.</p>

<p>חביבה       אֶת הַכּוּתִית?</p>

<p>בר-כוכבא      אוֹתָךְ.</p>

<p>חביבה       שַׂר בּיִשְׂרָאֵל –––</p>

<p>בר-כוכבא      אָנֹכִי אוֹהֵב אוֹתָךְ.</p>

<p>[תופס בה]</p>

<blockquote>
<p>אַתְּ&#8230; חֲבִיבָה</p>
</blockquote>

<h2 id="אַתְּ...">אַתְּ&#8230;</h2>

<p>חביבה       חַה-חַה, הוּא מִן הַזְּרִיזִים.</p>

<p>בר-כוכבא      אַתְּ, חֲבִיבָה&#8230;</p>

<p>חביבה</p>

<h2 id="סוּר">סוּר!</h2>

<p>[היא נאבקת עמו, הוא מושכה אל הספה, היא תופסת את הפגיון, בר-כוכבא תופס בשמאלו בפגיון, פוצע את כפו, ומרפה ממנה]</p>

<p>בר-כוכבא</p>

<h2 id="אַהאוֹי">אַה, אוֹי!</h2>

<p>[שניהם נושמים בכבדות, הדם נוטף על הקרקע]</p>

<p>חביבה       הַמָּיִם! אֵיפֹה מָיִם?</p>

<p>בר-כוכבא      לָמָּה?</p>

<blockquote>
<p>חביבה       שִׂים בָּם הַכַּף, ואַחַר אֲנִי אֶחֱבֹשׁ,</p>
</blockquote>

<blockquote>
<h2 id="הֲיִכְאָב">הֲיִכְאָב?</h2>
</blockquote>

<p>בר-כוכבא      יִכְאָב.</p>

<p>חביבה       יִכְאַב מְאֹד?</p>

<p>בר-כוכבא      לֹא, אֲבָל,ּ</p>

<blockquote>
<p>עוֹד טוֹב כִּי שְׂמֹאלִי הִיא, וּשְׁתֵּי אֶצְבְעוֹתָי.</p>
</blockquote>

<p>חביבה       [אוחזת בכפו]</p>

<blockquote>
<p>מָה רַב הַדָּם! וּבַמֶּה לַחֲבֹשׁ? מַטְלִית?</p>
</blockquote>

<h2 id="קורעתמחלוקהמטלית">[קורעת מחלוקה מטלית]</h2>

<blockquote>
<p>וּמַיִם אֵי? הַגֵּד: אֵי מָיִם.</p>
</blockquote>

<p>בר-כוכבא      שָׁם הָצַפַּחַת. – שָׁם!</p>

<p>[מביאה את הצפחת, שניהם מתבוננים בה]</p>

<blockquote>
<p>חביבה       דָּם! דָּם! מְלֵאָה הַצַּפַּחַת דָמִים.</p>
</blockquote>

<blockquote>
<p>בר-כוכבא      בְּוַדַּאי, עַד גוּּף הָעָצֶם.</p>
</blockquote>

<p>חביבה</p>

<h2 id="וְזֹאתאָנִי...">וְזֹאת אָנִי&#8230;</h2>

<blockquote>
<p>בר-כוכבא      לֹא אָתְּ! אֲנִי תָפַסְתֵּי כֵּן בַּלַּהַב.</p>
</blockquote>

<blockquote>
<p>פּגְיוֹנִי חַד, הֲלֹא, חֲבִיבָה?</p>
</blockquote>

<p>חביבה</p>

<h2 id="חַד.">חַד.</h2>

<blockquote>
<p>הַבֵּט, הַדָּם קוֹלֵחַ&#8230; כְּנָחָשׁ קָטָן</p>
</blockquote>

<blockquote>
<p>וְאָדֹם, אָדֹם, לְאִטּוֹ הוּא מִתְפַּתֵּל.</p>
</blockquote>

<p>בר-כוכבא      הַדָּם כְּבָר אֵינוֹ שׁוֹתֵת.</p>

<blockquote>
<p>חביבה       תֵּן וְאֶחֱבֹשׁ.</p>
</blockquote>

<blockquote>
<p>הוֹי, אֵלִי, אֵלִי, חִתּוּך עָמֹק-עָמֹק.</p>
</blockquote>

<blockquote>
<p>עַד גּוּף הָעֶצֶם – יַעֲלֶה אֲרֻכָה?</p>
</blockquote>

<blockquote>
<p>בר-כוכבא      בְּוַדַּאי יַעֲלֶה.</p>
</blockquote>

<p>חביבה       אַך הָס! עֲמֹד</p>

<blockquote>
<p>ואַל תָּזוּעַ, פְּשֹׁט אֶת יָדְךָ, שִׁמְעוֹן!</p>
</blockquote>

<blockquote>
<p>לֹא, כִּי לֹא כָך! הַדָּם עוֹדֶנּוּ שׁוֹתֵת.</p>
</blockquote>

<blockquote>
<p>אֲלֻנְטִית יֵשׁ?</p>
</blockquote>

<p>בר-כוכבא      אֲלֻנְטִית? יֵשׁ. פֹּה יֵשׁ.</p>

<blockquote>
<p>חביבה       אֵי הָאֲלֻנְטֵית, פֹּה הִיא. רְחֵימָאִי.</p>
</blockquote>

<p>[שניהם עסוקים בחיבוש הפצע]</p>

<p>[המסך נופל]</p>

<h2 id="מעמדרביעי">מעמד רביעי</h2>

<p>[אולם גדול. עדה גדולה באולם: אנשים ונשים, זקנים וצעירים, תלמידי חכמים והדיוטות, חיילים. באולם בימה]</p>

<p>[נכנסים שניים]</p>

<p>האחד       לְאָן אָנוּ בָאִים?</p>

<p>השני        אל הָאֲסֵפָה?</p>

<p>האחד       לְאָן?</p>

<p>השני        למָּקוֹם אֲשֶׁר שָׁם בְּנֵי אָדָם</p>

<blockquote>
<p>מתְאַסְּפִים כְּדֵי לִשְׁמֹעַ מָה הֵם סְבוּרִים.</p>
</blockquote>

<p>הראשון       מִי? מִי הַסְּבוּרִים?</p>

<blockquote>
<p>השני        בְּנֵי-אָדָם</p>
</blockquote>

<p>הראשון</p>

<h2 id="מִי">מִי?</h2>

<blockquote>
<p>השני        הָעֵדֶר אֲשֶר תְּיָשָׁיו בְּנֵי-אָדָם.</p>
</blockquote>

<p>[עוברים]</p>

<p>[נכנסים שניים אחרים]</p>

<blockquote>
<p>הראשון       נָחִישָׁה, אָחִי! כִּי יוֹם בְּשׂוֹרוֹת לָנוּ.</p>
</blockquote>

<p>השני        שָׁמַעְתִּי, כְּבָר שָׁמָעְתִּי.</p>

<blockquote>
<p>הראשון       וְיֵשׁ לִשְׁמֹעַ.</p>
</blockquote>

<blockquote>
<p>השני        שׁוּב נִגְּפוּ הָרוֹמָאִים? נִכְבְּשָׁה מְצוּדָה.</p>
</blockquote>

<blockquote>
<p>הראשון       הִסְכַּנּוּ כְבָר לְמוֹ אֵלֶּה! מָתַי שָׁלוֹם?</p>
</blockquote>

<blockquote>
<p>כִּי בָאָה עֵת.</p>
</blockquote>

<p>השני        הֲלֹא מַה טּוֹב, אִם נִכְרֹת</p>

<blockquote>
<p>בְּרִית שָׁלוֹם עַתָּה – כִּי נָצַחְנוּ ּ– לֹא?</p>
</blockquote>

<blockquote>
<p>הַשָּׁעָה מְשַׂחֶקֶת לָנוּ – עַתָּה</p>
</blockquote>

<blockquote>
<p>עֵת לִקְרֹא שָׁלוֹם.</p>
</blockquote>

<blockquote>
<p>הראשׁון       כָּל רוֹדְפֵי-שָׁלוֹם בְּכָךְ.</p>
</blockquote>

<blockquote>
<p>השני        לֹֹא כֵן קַנָּאִים&#8230; הֵם וְרַבִּי עֲקִיבָא</p>
</blockquote>

<blockquote>
<p>וְכָל הָאִסְטְרַטְיָא&#8230;</p>
</blockquote>

<p>האחד</p>

<h2 id="הַסהֵםבָּאִיםהָס">הַס! הֵם בָּאִים, הָס!</h2>

<p>[עוברים]</p>

<p>[נכנסים חיילים]</p>

<blockquote>
<p>חייל ראשׁון     שׁוּב נִכְבְּשָׁה מְצוּדָה&#8230;</p>
</blockquote>

<p>חייל שני      וְעוֹד נִכְבּשׁ.</p>

<p>חייל ראשׁון     עוֹד יֵשׁ מַה לִּכְבּשׁ</p>

<p>חייל שני      אֶת יְרוּשָׁלָיִם!</p>

<blockquote>
<p>חייל ראשׁון     גַּם אֶת יְרוּשָׁלָיִם. וְעוֹד נִזְכֶּה</p>
</blockquote>

<blockquote>
<p>וְנִרְאֶה בְמוֹנִיטִין זֶה: לְחֵרוּת.</p>
</blockquote>

<h2 id="יְרוּשָׁלָיִם.">יְרוּשָׁלָיִם.</h2>

<p>[ניגש אחד העם]</p>

<p>אחד העם      אֵיזֹה מְצוּדָה כָבָשׁוּ?</p>

<p>שני        מִי עָלָה עַל המְּצוּדָה?</p>

<p>שלישי       שִמְעוֹן?</p>

<p>חייל ראשׁון     שִמְעוֹן!</p>

<p>אחד העם      בֶּן חַיִל זֶה!</p>

<p>חייל שני      אֵין-עוֹד כְּמוֹתוֹ.</p>

<p>חייל ראשון     שִמְעוֹן</p>

<blockquote>
<p>מְקַבֵּל אַבְנֵי בַּלִּיסְטְרָאוֹת בְּאַחַת</p>
</blockquote>

<blockquote>
<p>מֵאַרְכֻּבּוֹתָיו – כָּךְ– וְזוֹרְקָן וְהוֹרֵג</p>
</blockquote>

<blockquote>
<p>בָּהֶן ּכַמָּה נְפָשׁוֹת.</p>
</blockquote>

<blockquote>
<p>אחד העם      פִּלְאֵי פְלָאוֹת.</p>
</blockquote>

<blockquote>
<p>אַל תִּשְׁלֹט עַיִן-רָעָה בּוֹ.</p>
</blockquote>

<p>[עוברים]</p>

<p>זקן        עוֹד מְעַט וְנִפְרֹק</p>

<h2 id="עֹלאֱדוֹם">עֹל אֱדוֹם</h2>

<p>צעיר        כְּבָר פְּרַקְנוּהוּ, אַבָּא.</p>

<blockquote>
<p>זקן        כֵּן, כְּבָר פְּרַקְנוּהוּ, בְּנִי.</p>
</blockquote>

<p>צעיר        נַחֲזִיק בַּמִּלְחָמָה.</p>

<blockquote>
<p>זקן        כֵּן, נַחֲזִיק&#8230; אֲבָל גַּם הַשָּׁלוֹם טוֹב.</p>
</blockquote>

<blockquote>
<p>הַשָּׁלוֹם והַמִּלְחָמָה יָרְדוּ כְרוּכִים</p>
</blockquote>

<h2 id="לָעוֹלָם.">לָעוֹלָם.</h2>

<blockquote>
<p>צעיר        עַד רִדְתָּה.</p>
</blockquote>

<p>זקן        כֵּן, בְּנִי, כֵּן – עַד רִדְתָּה.</p>

<p>[עוברים]</p>

<p>[נכנס בר-כוכבא]</p>

<blockquote>
<p>קולות קוראים    הַס! הִנֵה שִמְעוֹן! – הִנֵה שִמְעוֹן – הָס!</p>
</blockquote>

<p>אשה א       מַה יָּפֶה שִמְעוֹן זֶה!</p>

<p>אשה ב       מַה יָּפֶה, שׁוּרִי.</p>

<p>אשה א       כְּיוֹסַף בִּשְׁעָתוֹ.</p>

<p>אשה ב       כְּיוֹסֵף.</p>

<p>אשה א       בְּרוּכִים.</p>

<blockquote>
<p>שָׁדַיִם, שֶהֵנִיקוּ כְגוֹן זֶה.</p>
</blockquote>

<p>אשה ב       וּמִי לִימִינוֹ?</p>

<p>אשה א</p>

<h2 id="זֶה">זֶה?</h2>

<p>אשה ב       הַלָּה.</p>

<p>אשה א       בַּר-דְּרוֹמָא הוּא.</p>

<p>אשה ב       עוֹד יָפֶה הוּא מִשִּמְעוֹן</p>

<p>אשה א</p>

<h2 id="לֹאכִּישִמְעוֹן.">לֹא, כִּי שִמְעוֹן.</h2>

<blockquote>
<p>אשה ב       מְבִינָה אָתְּ.</p>
</blockquote>

<p>אשה א       כְּלוֹם אַתְּ הַמְּבִינָה?</p>

<p>אשה ב       אָתְּ&#8230;</p>

<p>[עוברות]</p>

<p>אשה ג       אֲבָל כִּי יָפֶה הוּא!</p>

<p>אשה ד       מַה יֶּשׁ בּוֹ יֹפִי?</p>

<blockquote>
<p>אֵינֶנּוּ יָפֶה כְּלָל וּכְלָל.</p>
</blockquote>

<p>אשה ג       מְאֹד!</p>

<blockquote>
<p>אשה ד       כָּמֹהוּ כַּמָּה אִכָּה בְּשׁוּקָא.</p>
</blockquote>

<blockquote>
<p>כָּמוֹך כְּאוֹתָה כּוּתִית.</p>
</blockquote>

<p>אשה ג</p>

<h2 id="אֵיזֶהכוּתִית">אֵיזֶה כוּתִית?</h2>

<blockquote>
<p>אשה ד       זוֹ– בַּת הַכֹּהֵן הַשֹּׁמְרוֹנִי, זוֹ.</p>
</blockquote>

<p>אשה ג</p>

<h2 id="מָה">מָה?</h2>

<blockquote>
<p>מַה לּוֹ וְלַכּוּתִית?</p>
</blockquote>

<p>אשה ד       וְכִי לֹא יָדָעַתְּ?</p>

<blockquote>
<p>אשה ג       יוֹנָתִי, נָא הַגִּידיִ לי, סַפֵּרִי; לֹא יָדָעְתִּי.</p>
</blockquote>

<p>[עוברות]</p>

<blockquote>
<p>קולות       יְחִי הַמַּצְבִּיא! – יְחִי שִמְעוֹן! יֶחִי! חֲזַק, חֲזָק!</p>
</blockquote>

<blockquote>
<p>יְחִי פוֹדֵנוּ מוֹשִׁיעֵנוּ! מְשִׁיחַ אֲדֹנָי!</p>
</blockquote>

<p>[נכנס עקיבא עם עוד חכמים]</p>

<blockquote>
<p>קולות       עֲקִיבָא! הַס! רַבִּי עֲקִיבָא! רַבִּי עֲקִיבָא, אָבִינוּ,</p>
</blockquote>

<blockquote>
<p>רֶכֶב יִשְׂרָאֵל וּפָרָשָיו! יְחִי עֲקִיבָא!</p>
</blockquote>

<blockquote>
<p>כְּמַלְאַךְ אֲדֹנָי אַתָּה בְתוֹכֵנוּ!</p>
</blockquote>

<blockquote>
<p>תלמיד חכם א    הִנֵּה רַבִּי עֲקִיבָא&#8230; הִנֵּה הַקֵּרֵחַ.</p>
</blockquote>

<blockquote>
<p>תלמיד חכם ב    אֵיךְ נִשְׁבָּה לְבֵין עַכּוּ&quot;ם גְּדוֹל הַדּוֹר?</p>
</blockquote>

<blockquote>
<p>תַּלְמִידֵי חֲכָמִים כָּל זְמָן שֶׁמַּזְקִינִים</p>
</blockquote>

<blockquote>
<p>דַּעְתָּם מִתְיַשֶּׁבֶת עֲלֵיהֶם.</p>
</blockquote>

<blockquote>
<p>תלמיד חכם א    מֵשִׁיב חֲכָמִים אָחוֹר וְדַעְתָּם יְסַכֵּל.</p>
</blockquote>

<p>[עוברים]</p>

<blockquote>
<p>יהושע הגרסי     מָשְׁכֵנִי אַחֲרֶיךָ נָרוּצָה, רַבִּי!</p>
</blockquote>

<blockquote>
<p>ר' טרפון      כָּל הַפּוֹרֵשׁ מִמְּךָ כְּפוֹרֵשׁ מִן הַחַיִּים!</p>
</blockquote>

<p>[עוברים]</p>

<p>קולות       הַס! הָס! – הַמַּזְכִּיר עוֹמֵד.</p>

<blockquote>
<p>הַמַּזְכִּיר רוֹצֶה לוֹמַר – בְּבַקָּשָׁה, הָס!</p>
</blockquote>

<blockquote>
<h2 id="הַמַּזְכִּיררוֹצֶהלְדַבֵּר–הַסרַבּוֹתָי.">הַמַּזְכִּיר רוֹצֶה לְדַבֵּר –הַס, רַבּוֹתָי.</h2>
</blockquote>

<blockquote>
<p>רַבּוֹתַי, הָס!</p>
</blockquote>

<p>[המזכיר עולה על הבימה]</p>

<p>המזכיר       רַבּוֹתַי, בֵּית יִשְׂרָאֵל!</p>

<blockquote>
<p>הַיּוֹם תִּמָּלֵא שָׁנָה לְמִיּוֹם בּוֹ</p>
</blockquote>

<blockquote>
<p>הָכְרְזָה חֵרוּת עַם יִשְׂרָאֵל, יוֹם</p>
</blockquote>

<blockquote>
<p>בּוֹ גָזְרוּ אֹמֶר רָֹאשׁי כָל הַגְּדוּדִים</p>
</blockquote>

<blockquote>
<p>וַיַּעֲשׂוּ אֲגדָּה אַחַת וְנִשְׂבָּעוּ:</p>
</blockquote>

<blockquote>
<p>מִלְחָמָה בִּבְנֵי אֱדוֹם עַד כַּלּוֹתָם</p>
</blockquote>

<blockquote>
<p>מִתַּחַת שְמֵי יְהוּדָה. שִׁשִּׁים שָׁנָה</p>
</blockquote>

<blockquote>
<p>הָיִינוּ עַבְדֵי רוֹמָא, זֶה שִׁשִּׁים שָׁנָה</p>
</blockquote>

<blockquote>
<p>שֶׁחָרַב בֵּית-הַבְּחִירָה, וְהַר הַבַּיִת – שָׁמֵם.</p>
</blockquote>

<blockquote>
<p>עוֹד לִפְנֵי שָׁנָה וַאֲנַחְנוּ עַבְדֵי רוֹמָא.</p>
</blockquote>

<blockquote>
<p>נִכְנָעִים לַמַּשְׁגִּיחִים – וְהַיּוֹם</p>
</blockquote>

<blockquote>
<p>מִלְבוֹא יָם-יָפוֹ וְעַד הַיַּרְדֵּן לָנוּ</p>
</blockquote>

<p><a href="#fn:11" id="fnref:11" title="see footnote" class="footnote"><sup>11</sup></a>
חֲמִשִּׁים עָרֵי מִבְצָר וּסְתָם מְצוּדוֹת</p>

<blockquote>
<p>מֻקָּפוֹת חוֹמָה, נֶשֶׁק וּמַכֹּלֶת,</p>
</blockquote>

<blockquote>
<p>בַּגָּלִיל וּבִיהוּדָה וּבְשֹׁמְרוֹן –</p>
</blockquote>

<blockquote>
<p>חֲמִשָּׁה וּשְׁמוֹנִים וּתְשַׁע מֵאוֹת עָרִים</p>
</blockquote>

<blockquote>
<p>הַפְּרָזִים והַכְּפָרִים, שְׁלַל מִלְחָמָה,</p>
</blockquote>

<blockquote>
<p>אֲשֶׁר לֹא יִמַּד וְלֹא יִסָּפֵר מִנִּי רֹב.</p>
</blockquote>

<blockquote>
<p>מַכֹּלֶת, נֶשֶׁק, כֵּלִים, בַּלִּיסְטְרָאוֹת,</p>
</blockquote>

<blockquote>
<p>לִגְיוֹנוֹת רוּפוּס נִגְּפוּ וְלֹא עָמְדוּ</p>
</blockquote>

<blockquote>
<p>בִּפְנֵי יִשְׂרָאֵל, וְלִגְיוֹנוֹת חֵיל-</p>
</blockquote>

<blockquote>
<p>מַרְקֶל נְסוֹגִים אָחוֹר וּנְמוֹגִים</p>
</blockquote>

<blockquote>
<p>מִפְּנֵי אִסְטְרַטְיָא קְדוֹשָׁה, הַמְחָרֶפֶת</p>
</blockquote>

<blockquote>
<p>אֶת נַפְשָׁהּ עַל יִשְׂרָאֵל וְעַל תּוֹרָתוֹ</p>
</blockquote>

<blockquote>
<p>בִּידֵי מַצְבִּיאָהּ שִמְעוֹן.</p>
</blockquote>

<blockquote>
<p>קולות       יְחִי שִמְעוֹן, יֶחִי; וְיִנּוֹן שְׁמוֹ לְעוֹלָם!</p>
</blockquote>

<blockquote>
<p>שִמְעוֹן יֶחִי!</p>
</blockquote>

<blockquote>
<p>המזכיר       וְהִנֵּה עַתָּה, שָׁב בַּר-דְּרוֹמָא, שָׁב</p>
</blockquote>

<blockquote>
<p>מִלְּכֹד אֶת מְצוּדַת עֹז – טוּר-מַלְכָּא.</p>
</blockquote>

<blockquote>
<p>קולות       בַּר-דְּרוֹמָא יֶחִי! – יְחִי בַּר-דְּרוֹמָא!</p>
</blockquote>

<blockquote>
<p>הַשָּׂרִים בְּיִשְׂרָאֵל יִחְיוּ! – יִחְיוּ! יִחְיוּ!</p>
</blockquote>

<blockquote>
<p>המזכיר       וְיַד הַשָּׂרִים עוֹד נְטוּיָה, וְחַרְבָּם</p>
</blockquote>

<blockquote>
<p>לֹא תָשׁוּב עַד לְכֹד יְרוּשָׁלָיִם</p>
</blockquote>

<blockquote>
<p>עַד יֵשׁ רוֹמָאִי אֶחָד בְּכָל יְהוּדָה.</p>
</blockquote>

<p>[מחיאות כפיים רועשות]</p>

<blockquote>
<p>קולות       תְּשַׁע מֵאוֹת וּשְׁמוֹנִים וְחָמֵשׁ עִיר! טוּר-מַלְכָּא!</p>
</blockquote>

<blockquote>
<p>בְּשָׁנָה אַחַת כָּךְ! כָּעֵת יֵש לִקְרֹא שָׁלוֹם! שָׁלוֹם,</p>
</blockquote>

<blockquote>
<p>שָׁלוֹם! – עַד כְּלוֹתָם! – שָׁלוֹם! עַד רִדְתָּהּ!</p>
</blockquote>

<blockquote>
<p>כִּי, אִם לֹא עַכְשָׁו אֵימָתַי? – הַס, רוֹדְפֵי שָׁלוֹם!</p>
</blockquote>

<blockquote>
<p>לְחֵרוּת צִיּוֹן! כַּלֶּךְ לְךָ, רוֹדֵף שָׁלוֹם! לִקְרֹא שָׁלוֹם!</p>
</blockquote>

<blockquote>
<p>לְמִי? הוֹי, מוּגֵי לֵב – הוֹי, חוֹבְשֵׁי בֵית הַמִדְרָש!</p>
</blockquote>

<blockquote>
<p>החיילים      בָּרוּךְ אֲדֹנָי צוּרִי, הַמְלַמֵּד יָדַי לַקְרָב, אֶצְבְּעוֹתַי</p>
</blockquote>

<blockquote>
<p>לַמִּלְחָמָה. חַסְדִּי וּמְצוּדָתִי, מִשְׂגַּבִּי וּמְפַלְטִי לִי,</p>
</blockquote>

<p><a href="#fn:12" id="fnref:12" title="see footnote" class="footnote"><sup>12</sup></a>
מָגִנִּי וּבוֹ חָסִיתִי, הָרוֹדֵד עַמִּי תַחְתָּי</p>

<p>[רבי עקיבא קם ממושבו ועולה על הבימה]</p>

<blockquote>
<p>קולות       רַבִּי עֲקִיבָא עוֹלֶה עַל הַבִּימָה! – עֲקִיבָא רוֹצֶה</p>
</blockquote>

<blockquote>
<p>לִדְרשׁ! הַס, הָעָם! יְחִי עֲקִיבָא – יִחְיֶה שִמְעוֹן!</p>
</blockquote>

<blockquote>
<p>יִחְיוּ שְׁנֵיהֶם!</p>
</blockquote>

<blockquote>
<p>עקיבא       אַחֵינוּ, יִשְׂרָאֵל, שְׁמָעוּ! אֲפִלּוּ חֶרֶב וָדָם בָּאָרֶץ,</p>
</blockquote>

<blockquote>
<p>מְנֻחָם אֲנִי בִּשְׁבִיל הַכָּבוֹד וְהנִּצָּחוֹן שֶׁנָּחָלְנוּ. לֹא</p>
</blockquote>

<blockquote>
<p>שֶׁאָנוּ חֲכָמִים – יֵשׁ חֲכָמִים מִמֶּנּוּ, לֹא שֶׁאָנוּ</p>
</blockquote>

<blockquote>
<p>גִבּוֹרִים – יֵשׁ גִּבוֹרִים מִמֶּנּוּ; לֹא שֶׁאָנוּ הָרַבִּים</p>
</blockquote>

<blockquote>
<p>יֵשׁ רַבִּים מִמֶּנּוּ, וְלֹא בִשְׁבִיל שֶׁאָנוּ מַכִּירִים</p>
</blockquote>

<blockquote>
<p>אֶת הַתּוֹרָה –תַּלְמִידֵי חֲכָמִים מַכִּירִים אֶת</p>
</blockquote>

<blockquote>
<p>הַתּוֹרָה –עַם הָאָרֶץ מֵאַיִן מַכִּירִים? הָאֲנָשִׁים</p>
</blockquote>

<blockquote>
<p>מַכִּירִים אֶת הַתּוֹרָה – הַנָּשִׁים וְהַטַּף מֵאַיִן</p>
</blockquote>

<blockquote>
<p>מַכִּירִים? וְאִם בִּשְׁבִיל עָנְיֵנוּ וְלַחֲצֵנוּ– כַּמָּה</p>
</blockquote>

<blockquote>
<p>אֻמּוֹת בָּעוֹלָם. אֶלָּא שֶׁיּוֹדֵעַ אֲנִי, שֶׁלֹּא עָשָׂה כָּל</p>
</blockquote>

<blockquote>
<p>מַה שֶּׁעָשָׂה לָנוּ אֶלָּא למַעַן שְׁמוֹ הַגָּדוֹל וְהַקָּדוֹשׁ,</p>
</blockquote>

<blockquote>
<p>וּלְמַלֵּא אֶת הַבְטָחָתוֹאֲשֶׁר הִבְטִיחַ לַאֲבוֹתֵינוּ,</p>
</blockquote>

<blockquote>
<p>לְאַבְרָהָם, לְיִצְחָק וּלְיַעֲקֹב; וּלְהָקִים אֶת הַשְׁבוּעָה</p>
</blockquote>

<blockquote>
<p>אֲשֶׁר נִשְׁבַּע לְאַבְרָהָם אָבִינוּ; וּלְקַיֵּם אֵת כָּל אֲשֶׁר</p>
</blockquote>

<blockquote>
<p>דִּבֶּר בְּפִי נְבִיאָיו לֵאמֹר: לֹא יִכָּרֵת שְׁמֵנוּ מֵעַל</p>
</blockquote>

<blockquote>
<p>פְּנֵי הָאֲדָמָה; וּמִצִּיּוֹן תֵּצֵא תוֹרָה, וּדְבַר אֲדֹנָי</p>
</blockquote>

<blockquote>
<p>מִירוּשָׁלָים. וּלְקַיֵּם אֵת אֲשֶׁר דִּבֶּר בְּפִי משֶׁה</p>
</blockquote>

<blockquote>
<p>עַבְדּוֹ: דָּרַך כּוֹכָב מִיַּעֲקֹב וְקָם שֵׁבֶט מִיִּשְׂרָאֵל;</p>
</blockquote>

<blockquote>
<p>וּמָחַץ פַּאֲתֵי מוֹאָב וְקַרְקַר כָּל בְּנֵי שֵׁת. וְהָיָה</p>
</blockquote>

<blockquote>
<p>אֱדוֹם יְרֵשָׁה, וְהָיָה יְרֵשָׁה שֵׂעִיר אֹיְבָיו; וְיִשְׂרָאֵל</p>
</blockquote>

<blockquote>
<p>עֹשֶׂה חָיל.</p>
</blockquote>

<blockquote>
<p>וְאַתֶּם הַדְּבֵקִים בַּאדֹנָי, הִנֵּה מְשִׁיחַ אֲדֹנָי</p>
</blockquote>

<blockquote>
<p>מִתְהַלֵּךְ בְּתוֹכֵנוּ!</p>
</blockquote>

<p>[יוחנן בן-תורתא ושאר החכמים קופצים ממקומם]</p>

<blockquote>
<p>שִׁמְעוֹן בְּנִי! לֹא שִׁמְעוֹן יֵאָמֵר</p>
</blockquote>

<blockquote>
<p>עוֹד שִׁמְךָ, כִּי אִם בַּר-כּוֹכְבָא, כִּי שָׁרִיתָ עִם</p>
</blockquote>

<blockquote>
<p>אֱדוֹם ותּוּכָל.</p>
</blockquote>

<blockquote>
<p>בָּרוּךְ אַתָּה, בַּר-כּוֹכְבָא, לַאדֹנָי!</p>
</blockquote>

<blockquote>
<p>בָּרוּךְ אַתָּה הַמֶּלֶךְ הַמָּשִׁיחַ!</p>
</blockquote>

<blockquote>
<p>בָּרוּךְ אַתָּה, יְיָ אֱלֹהֵינוּ, מֶלֶךְ הָעוֹלָם, שֶׁחָלַק</p>
</blockquote>

<blockquote>
<p>מִכּחוֹ וּגְבוּרָתוֹ לְבָשָׁר וָדָם,</p>
</blockquote>

<blockquote>
<p>יְחִי הַמֶּלֶךְ הַמָּשִׁיחַ!</p>
</blockquote>

<p>[משתחווה לעומתו, כל העם קמים ומשתחווים לבר-כוכבא; בר-כוכבא קם ומשתחווה לכל ארבע רוחות השמים]</p>

<blockquote>
<p>ר' יוחנן בן תורא      עֲקִיבָא יַעֲלוּ עֲשָׂבִים בִּלְחָיֶיךָ וַעֲדַיִן אֵינוֹ בָא!</p>
</blockquote>

<blockquote>
<p>קולות       הָס! הַס, הָרַבִּי – מֵאֲדנָי יָצָא הַדָּבָר!</p>
</blockquote>

<blockquote>
<p>יְחִי בַר-כּוכְבָא! יְחִי עֲקִיבָא! יְחִי מֶלֶךְ</p>
</blockquote>

<blockquote>
<p>הַמָּשִׁיחַ! – יִחְיוּ שְׁנֵי עַמּוּדֵי הַתָּוֶך, אֲשֶׁר הַבַּיִת</p>
</blockquote>

<blockquote>
<p>נָכוֹן עֲלֵיהֶם!</p>
</blockquote>

<blockquote>
<p>ר' יוחנן בן-תורתא   אִם אֲדֹנָי לֹא יִבְנֶה בַיִת – שָׁוְא עָמְלוּ בוֹנָיו בּוֹ!</p>
</blockquote>

<blockquote>
<p>בר-דרומא      הֲלֹא אַתָּה אֱלֹהִים זְנַחְתָּנוּ וְלֹא תֵצֵא אֱלֹהֵים</p>
</blockquote>

<blockquote>
<p>בְּצִבְאוֹתֵינוּ!</p>
</blockquote>

<blockquote>
<p>קולות       הִכְשִׁילוֹ פִיו לְבַר-דְּרוֹמָא! פִּיו הִכְשִׁילוֹ! עֲקִיבָא,</p>
</blockquote>

<blockquote>
<p>הֲשָמָעְתָּ? –עֲקִיבָא!</p>
</blockquote>

<blockquote>
<p>חיילים       לֹא, לֹא הִכְשִׁילוֹ! לֹא יִסְעֹד ולא יִסְכֹּף! לא יִסְעֹד</p>
</blockquote>

<blockquote>
<p>ולֹא יִסְכֹּף!</p>
</blockquote>

<p>[קול חצוצרות]</p>

<p>[העם נפוץ אחד אחד, חבורות נשארות באולם. חביבה</p>

<p>מתקרבת אל בר-כוכבא מכוסה בצעיף]</p>

<blockquote>
<p>חביבה       [בלחש] הוֹי, שִׁמְעוֹן, שִׁמְעוֹן! שְׁמַע נָא, שִׁמְעוֹן</p>
</blockquote>

<p>בר-כוכבא      מִי אָתְּ?</p>

<blockquote>
<p>חביבה       אֲנִי חֲבִיבָה, כְּלוּם לֹא תַּכִּיר?</p>
</blockquote>

<blockquote>
<p>בר-כוכבא      הַאַתְּ חֲבִיבָה? תַּחַת צְעִיפֵךְ אָתְּ!</p>
</blockquote>

<blockquote>
<p>חביבה       וּכְלוּם אֶת קוֹלִי לֹא הִכָּרְתָּ?</p>
</blockquote>

<blockquote>
<p>בר-כוכבא      לָמָּה תִתְכַּסִּי?</p>
</blockquote>

<p>חביבה       יַעַן</p>

<blockquote>
<p>יָרֵאתִי שֶׁמָּא קַנָּאִים פּוֹגְעִים בִּי.</p>
</blockquote>

<blockquote>
<p>בר-כוכבא      אַתְּ, אַל תִּירָאִי, לֹא יִפְגַּע אִישׁ בָּךְ, בְּיַלְדָּתִי.</p>
</blockquote>

<blockquote>
<p>חביבה       אַף הִתְחַפַּשְׂתִּי, הִתְפָּרַקְתִּי עֶדְיִי</p>
</blockquote>

<blockquote>
<p>וְדֶרֶךְ הַסִּמְטָאוֹת רַצְתִּי וְנַחְבֵּאתִי לָבוֹא.</p>
</blockquote>

<blockquote>
<p>נֶחְפַּזְתִּי רַצְתִּי בַּמְּבוֹאוֹת הָאֲפֵלִים</p>
</blockquote>

<blockquote>
<p>בִּשְׁבִיל לִרְאוֹתְךָ, מָה אֻשַּׁרְתִּי, שִׁמְעוֹן.</p>
</blockquote>

<blockquote>
<p>הַנְּעָרוֹֹת בָּאוּ וְהִגִּידוּ לֵאמֹר:</p>
</blockquote>

<blockquote>
<p>הַיּוֹם יִמָּשַׁח שִׁמְעוֹן לְמָשִׁיחַ.</p>
</blockquote>

<blockquote>
<p>אֵיךְ הֵם יָגִילוּ לְךָ, אֵיךְ יֶאֱהָבוּךָ.</p>
</blockquote>

<blockquote>
<p>כִּכְבוֹד מְלָכִים כְּבוֹדְךָ כְּבָר, הֲלֹא?</p>
</blockquote>

<blockquote>
<p>הוֹי מָה אֻשַּׁרְתִּי – מָה אֻשָּׁרְתִּי.</p>
</blockquote>

<blockquote>
<p>בר כוכבא      הַשְׂמֵחָה אַתְֹ לִכְבוֹדִי – וְכִי בֶאֱמֶת</p>
</blockquote>

<blockquote>
<p>אוֹהֶבֶת אַתְֹ לִי?</p>
</blockquote>

<blockquote>
<p>חביבה       שִׁמְעוֹן! וְאֵיךְ?</p>
</blockquote>

<p>בר-כוכבא      אָמַרְתִּי</p>

<blockquote>
<p>כִּי אַךְ&#8230; משּׁוּם&#8230; בְּעַל כָּרְחֵךְ אַתְּ לִי.</p>
</blockquote>

<p>חביבה       הוֹי שִׁמְעוֹן, וְכִי כָךְ?</p>

<p>בר-כוכבא      אֲחוֹתִי כַלָּה.</p>

<blockquote>
<p>חביבה       לֹא! כִּי רְאֵה אֶת גִּיל הָעָם וּשְׂשׂוֹנוֹ.</p>
</blockquote>

<blockquote>
<p>הוֹי מָה אֻשַּׁרְתִי, מָה אֻשּׁרְתִי!</p>
</blockquote>

<p>בר-כוכבא      מָה</p>

<blockquote>
<p>הַדְּמָעוֹת אֲשֶׁר בְּעֵינַיךְ, יַלְדָּה?</p>
</blockquote>

<blockquote>
<p>חביבה       כִּי עַתָּה וַדַּאי תִּפְרשׁ מִמֶּנִּי.</p>
</blockquote>

<blockquote>
<p>בר-כוכבא      וּמִשּׁוּם מָה? לְעוֹלָם לֹא נִפָּרֵד.</p>
</blockquote>

<blockquote>
<p>חביבה       לֹא, כִּי נִפָּרֵד – אַתָּה הַמָּשִׁיחַ,</p>
</blockquote>

<blockquote>
<p>נְשִׂיא יִשְׂרָאֵל, בַּיִת לְךָ תִבְנֶה.</p>
</blockquote>

<blockquote>
<p>מֶמְשַׁלְתְּךָ תִכּוֹן, וּבָנֶיךָ יִירָשׁוּ.</p>
</blockquote>

<p>בר-כוכבא      לֹא, אִשְׁתִּי אָתְּ.</p>

<p>חביבה       אֲנִי הַכּוּתִית?!</p>

<p>בר-כוכבא      אָתְּ.</p>

<p>חביבה       וּפְרוּשִׁים מָה הֵם יֹאמֵרוּ?</p>

<p>בר-כוכבא      פְּרוּשִׁים? לֹא כְלוּם.</p>

<blockquote>
<p>רוּת הַמּוֹאֲבִיָּה בָּנְתָה אֶת בֵּית-יִשָׁי.</p>
</blockquote>

<blockquote>
<p>וְעוֹד יֵשׁ עֲקִיבָא, וְהִנֵּה הוּא מִתְקָרֵב.</p>
</blockquote>

<p>[חביבה מתכסה בצעיף]</p>

<blockquote>
<p>חביבה       תֵּכֶף, תֵּכֶף אֲנִי הוֹלְכָה, שִׁמְעוֹן,</p>
</blockquote>

<blockquote>
<p>הֲלֹא הַבַּיְתָה תָסוּר ––– וְאִם גַּם תְּאַחֵר,</p>
</blockquote>

<blockquote>
<p>חֲבִיבָה לְךָ מְחַכָּה – כָּל הַלַּיְלָה</p>
</blockquote>

<blockquote>
<p>תְּחַכֶּה לָךְ.</p>
</blockquote>

<p>[הולכת]</p>

<p>בר-כוכבא      בְּוַדַּאי אָבֹא.</p>

<p>[אל עקיבא]  אַבָּא!</p>

<blockquote>
<p>עֲקִיבָא אָבִי, יֵשֵׁב פֹּה לִימִינִי.</p>
</blockquote>

<p>[עקיבא יושב]</p>

<blockquote>
<p>עקיבא       שִׁמְעוֹן, אַשְׁרַי שֶׁרְאִיתִךָ בְכָךְ</p>
</blockquote>

<blockquote>
<p>בר-כוכבא     כֹּל אֲשֶׁר לִי שֶׁלְּך, מִיָּדְךָ אָתָּה,</p>
</blockquote>

<blockquote>
<p>וְכָל אֲשֶׁר לָנוּ – לְךָ, רַבִּי עֲקִיבָא.</p>
</blockquote>

<blockquote>
<p>הָיִיתָ לִי לְאָב, נִהַלְתַּנִי תָמִיד</p>
</blockquote>

<blockquote>
<p>בְּמוֹ עֲצָתְךָ וְהוֹרֵיתָ דַרְכִּי;</p>
</blockquote>

<blockquote>
<p>מֵרוּחֲך עָלַי אָצָלְתָּ. לִבְּךָ</p>
</blockquote>

<blockquote>
<p>הוּא הָרָה וְהָגָה אֶת גְּדָל פָּעֳלֵנוּ,</p>
</blockquote>

<blockquote>
<p>אֶת כָּל הַגְּדוֹלוֹת, וְהוּא גַם הִתְוָה דֶרֶךְ,</p>
</blockquote>

<blockquote>
<p>נַגִּיעַ בּוֹ לִמְחוֹז חֶפְצֵנוּ – אַתָּה</p>
</blockquote>

<blockquote>
<p>בְּשִׁמְךָ זֶה הַטָּהוֹר וְהַנָּאוֹר</p>
</blockquote>

<blockquote>
<p>קִדַּשְׁתָּ אֶת הַדֶּרֶךְ בָּהּ הָלָכְנוּ.</p>
</blockquote>

<blockquote>
<p>עקיבא       לֹא, שִׁמְעוֹן בְּנִי, שָׁוְא הַחֲלוֹם – לֹא הָיָה</p>
</blockquote>

<blockquote>
<p>וְלֹא לָבַשׁ בָּשָׂר וְלֹא נָטַף דָּם.</p>
</blockquote>

<blockquote>
<p>אַךְ חֶזְיוֹן הֶבֶל – הֶזְיוֹן נָשָׂא רוּחַ,</p>
</blockquote>

<blockquote>
<p>אַךְ מִשְׂחַק תַּעְתּוּעֵי-מֹחַ.</p>
</blockquote>

<blockquote>
<p>עַד אִם הַסִיעַ חָרָשׁ אֶת אֲרִיחָיו</p>
</blockquote>

<blockquote>
<p>לֹא נִבְנֶה בָיִת, חֶזְיוֹן אַרְדִּיכַל הוּא.</p>
</blockquote>

<blockquote>
<p>אִם אַרְדִּיכַל אֲנִי הָיִיתִי, אַתָּה</p>
</blockquote>

<blockquote>
<p>הַבַּיִת תִּבְנֶה – אַרְדִּיכַל וּבוֹנֶה.</p>
</blockquote>

<blockquote>
<p>ואִם נַבְקִיעַ אָנוּ פֶּרֶץ רִאשׁוֹן</p>
</blockquote>

<blockquote>
<p>בְּהֵיכַל רוֹמָא – וְנִבְעוּ כָל מַצְפּוּנוֹתֶיהָ,</p>
</blockquote>

<blockquote>
<p>וְתִבָּקַע כַּאֲשֶׁר תִּבָּקַע כּוֹס שֶׁל זְכוּכִית,</p>
</blockquote>

<blockquote>
<p>וְיָצָא כָל הָעוֹלָם לְחֵרוּת,</p>
</blockquote>

<blockquote>
<p>מֵעַבְדוּת בְּנֵי-הַזְּאֵבָה – וְגַם אָנוּ, –</p>
</blockquote>

<blockquote>
<p>אָז אָשׁוּב, אֶגַּשׁ שׁוּב אֶל הָעֲבוֹדָה,</p>
</blockquote>

<blockquote>
<p>שׁוּב אַרְדִּיכַל – אַךְאַרְדִּיכַל וּבוֹנֶה.</p>
</blockquote>

<blockquote>
<p>וּבְהַרְחִיב לָנוּ נִדְרֹש ׁאֶת הַתּוֹרָה</p>
</blockquote>

<blockquote>
<p>לֹא בַעֲליּוֹת שֶׁל בֶּן-גּוֹרְיוֹן, וְלֹא</p>
</blockquote>

<blockquote>
<p>מִתּוֹךְ כַּוָּנוֹת יוֹחָנָן בֶּן-זַכַּאי.</p>
</blockquote>

<blockquote>
<p>אַרְבָּעָה אָנוּ נִכְנַסְנוּ לַפַּרְדֵּס:</p>
</blockquote>

<blockquote>
<p>אֲנִי, בֶּן עַזַּאי, וּבֶן זוֹמָא וְאַחֵר.</p>
</blockquote>

<blockquote>
<p>אֲרָזִים אַרְזֵי אֵל בַּפַּרְדֵּס. רֹאשָׁם</p>
</blockquote>

<blockquote>
<p>בּוֹקֵעַ שְׁחָקִים וְשָׁרְשָׁם מוֹסְדוֹת-תֵּבֵל.</p>
</blockquote>

<blockquote>
<p>בֶּן עַזַּאי מֵת, בֶּן זוֹמָא הֵצִיץ וְנִפְגָּע,</p>
</blockquote>

<blockquote>
<p>בַּנְּטִיעוֹת קִצֵּץ בֶן אֲבוּיָה, אַךְ</p>
</blockquote>

<blockquote>
<p>אֲנִי הָאֶחָד, אֲשֶׁר יָצָא בְשָׁלוֹם.</p>
</blockquote>

<blockquote>
<p>הֲתֵדַע בְּשַׁלָּמָה? שְׁלוֹשָׁה אֵלֶּה</p>
</blockquote>

<blockquote>
<p>הֵם נִכְנְסוּ וּבְיָדָם – אֱמוּנָתָם,</p>
</blockquote>

<blockquote>
<p>וְאֶת הָאַהֲבָה לֹא יָדְעוּ – הֵם.</p>
</blockquote>

<blockquote>
<p>הָאַהֲבָה הַגְּדוֹלָה&#8230; לְכָל הָעָם,</p>
</blockquote>

<blockquote>
<p>לְכָל הַנִּבְרָא בְצֶלֶם&#8230; לְכָל הָעוֹלָם.</p>
</blockquote>

<blockquote>
<p>פִילוֹסוֹף אֶחָד הָיָה – אַפְּלָטוֹן,</p>
</blockquote>

<blockquote>
<p>מֵחַכְמֵי עוֹלָם וַחֲסִידָיו בְּיֹפִי,</p>
</blockquote>

<blockquote>
<p>הוּא יָדַע סוֹד הָאַהֲבָה, –הוּא!</p>
</blockquote>

<blockquote>
<p>וְהֵם לֹא יָדָעוּ! בְּתוֹרָתָם חָיוּ.</p>
</blockquote>

<blockquote>
<p>הַפַּרְדֵּס נָאֶה – נָאֶה – גַּן אֲדֹנָי</p>
</blockquote>

<blockquote>
<p>בְּתוֹךְ הַזֻּהֲמָה הַיְּוָנִית וְהָרוֹמִית</p>
</blockquote>

<blockquote>
<p>וְחָכְמָה בוֹ, וּמֶחְקְרֵי-עַד וָיֹפִי,</p>
</blockquote>

<blockquote>
<p>בֶּן עַזַּאי מֵת וְלֹא יְשַׁקֵּר בְּנִצְחוֹ,</p>
</blockquote>

<blockquote>
<p>בֶּן-זוֹמָא הֵצִיץ וְלֹא עָמַד – נִפְגָּע,</p>
</blockquote>

<blockquote>
<p>אֱלִישָׁע הֻכָּה בַסַּנְוֵרִים, שׁוּב</p>
</blockquote>

<blockquote>
<p>לֹא רָאָה אֶת גַּן אֲדֹנָי מַה יָּפֶה;</p>
</blockquote>

<blockquote>
<p>אֲבָל אֲנִי אָהַבְתִּי אֶת הַגָּן;</p>
</blockquote>

<blockquote>
<p>אֲנִי אָהַבְתִּי אַהֲבָה רַבָּה, – לוּלֵא</p>
</blockquote>

<blockquote>
<p>הָאַהֲבָה לֹא בָאתִי עַד הֲלוֹם!</p>
</blockquote>

<blockquote>
<p>אָהַבְתִּי אֶת הַתּוֹרָה וְאֶת הָאָרֶץ</p>
</blockquote>

<blockquote>
<p>וְאֶת הָעָם – וּמְלֹא הָעוֹלָם כֻּלּוֹ,</p>
</blockquote>

<blockquote>
<p>מְצוּדָת-פֶּלֶד לָנוּ זֹאת הַתּוֹרָה</p>
</blockquote>

<blockquote>
<p>כְּמְצוּדָה צָרָה, זְעוּמָה וַחֲסֻנָּה,</p>
</blockquote>

<blockquote>
<p>וּבְנוּיָה אַבְנֵי שָׂדֶה וְאַבְנֵי גִיר,</p>
</blockquote>

<blockquote>
<p>עַל אָשְׁיוֹת סֶלַע וחֲשׁוּקֵי-בַרְזֶל;</p>
</blockquote>

<blockquote>
<p>הֵיכָלוֹת בּוֹנִים שַׁיִשׁ וְאַבְנֵי גָזִית!</p>
</blockquote>

<blockquote>
<p>לְהֵיכָל שְטוּף הָאוֹר גַּם נַהַפְכֶנָּה,</p>
</blockquote>

<blockquote>
<p>לְהֵיכַל פְּלָאִים – לְכָל הָעוֹלָם כֻּלוֹ.</p>
</blockquote>

<blockquote>
<p>הֵן חִידוֹת סְתוּמוֹת לְךָ דְבָרַי, שִׁמְעוֹן,</p>
</blockquote>

<blockquote>
<p>אֲני לְךָ אַחֲוִירֵם עוֹד, בַּר-כּוֹכְבָא,</p>
</blockquote>

<blockquote>
<p>בְנֵה אַתָה מְצוּדָה, הָקֵם הֵיכַל נוֹי,</p>
</blockquote>

<blockquote>
<p>וְנִטַּע סָבִיב לוֹ גַּם גַּן גַּם פַּרְדֵּס!</p>
</blockquote>

<p>[משתחווה לעומתו ויוצא]</p>

<blockquote>
<p>בר-כוכבא      אֲנִי הַמֶּלֶךְ הַמָּשִׁיחַ! עַד</p>
</blockquote>

<blockquote>
<p>הֲלוֹם נָחַנִי כּוֹכַב אוֹר זוֹרֵחַ.</p>
</blockquote>

<blockquote>
<p>כְּלוּם בִּשְִׁבִיל זֶה עָזַבְתִּי אֶת בֵּית אָבִי?</p>
</blockquote>

<blockquote>
<p>עֵת נַסְתִּי הֶרָה עִם אֲחֻזַּת רֵעָי.</p>
</blockquote>

<blockquote>
<p>אַיֵּכֶם, רֵעַי, אֵיפֹה אַתֶּם? כֻּלְכֶם</p>
</blockquote>

<blockquote>
<p>נְפַלְתֶּם בְּחֶרֶב אֱדוֹם&#8230; רַק אֲנִי</p>
</blockquote>

<blockquote>
<p>הָאֶחָד אֲשֶׁר אֱלֹהִים נְצָרַנִי</p>
</blockquote>

<blockquote>
<p>לִגְדוֹלוֹת, כִּי לָהֶן נוֹצַרְתִּי בְגִיחִי</p>
</blockquote>

<blockquote>
<p>מֵרֶחֶם אִמִּי. אִמִּי, לֹא זָכִית</p>
</blockquote>

<blockquote>
<p>לִרְאוֹתי בְכָךְ, לרְאוֹתִי בְּהַדְרַת מֶלֶךְ</p>
</blockquote>

<blockquote>
<p>וְעַל לַהַב סֵיפִי חֵרוּת עַם יִשְׂרָאֵל.</p>
</blockquote>

<blockquote>
<p>עוֹד הַיּוֹם גָּדוֹל, עוֹד המְּלָאכָה רַבָּה.</p>
</blockquote>

<blockquote>
<p>יְרוּשָׁלַים, עֵבֶר-הַיַּרְדֵּן, גְּלִיל-הַגּוֹיִם –</p>
</blockquote>

<blockquote>
<p>אֶת כֻּלָם אֶאֱסֹף, וִיהוּדָה תִּשְׁכֹּן</p>
</blockquote>

<blockquote>
<p>לָבֶטַח כְּבִימוֹת דָּוִד וּבֵית חַשְׁמוֹנָאִים</p>
</blockquote>

<blockquote>
<p>מִדָּן וְעַד בְּאֵר-שֶׁבַע, לִי יְכַחֲשׁוּ</p>
</blockquote>

<blockquote>
<p>פַּרְלָמֶנְטוֹרֵי רוֹמָא, שְׁלִיחֵי פַרְתִּים.</p>
</blockquote>

<blockquote>
<p>עֲקִיבָא, אֲנִי אֶבְנֶה, אֶבְנֶה בָיִת.</p>
</blockquote>

<blockquote>
<p>אֶת בֵּית הַבְּחִירָה וְאֶת בֵּית- שִׁמְעוֹן – שְׁנָיִם.</p>
</blockquote>

<p>[המסך נופל]</p>

<h2 id="עלילהרביעית">עלילה רביעית</h2>

<h2 id="מעמדראשון">מעמד ראשון</h2>

<p>[מחנה רומאים. מועצה באוהל המצביא. כל שרי הצבא עומדים]</p>

<blockquote>
<p>המצביא         וּבְטֶרֶם נִפָרֵדָה אֹמַר שׁוּב:</p>
</blockquote>

<blockquote>
<p>סֻגְּרָה הָעִיר, אֵין יוֹצֵא וְאֵין בָּא;</p>
</blockquote>

<blockquote>
<p>וּבְאַסְמֵיהֶם שֶׁבֶר וְגַם לַבְּעִיר.</p>
</blockquote>

<blockquote>
<p>אֵין זֹאת כִּי לֹא הִשְׂכַּלְנוּ לֶאֱרֹב;</p>
</blockquote>

<blockquote>
<p>וְדֶרֶך הַמִּנְהָרוֹת יוּבָא לָמוֹ.</p>
</blockquote>

<blockquote>
<p>וְלוּ יָדַעְנוּ דַרְכָּם זוֹ הֲלֹא</p>
</blockquote>

<blockquote>
<p>זֶה כְבָר נִלְכְּדָה בֵיתָר הַמְצֻיֶּנֶת,</p>
</blockquote>

<blockquote>
<p>וְסוֹף הַמִּלְחָמָה בָּא.</p>
</blockquote>

<p>מטלוס       וּצְרִיכִים אָנוּ</p>

<blockquote>
<p>לִמְרַגְּלִים, אַךְ לִמְרַגְּלִים.</p>
</blockquote>

<p>המצביא         לִמְרַגְּלִים, הֵן.</p>

<h2 id="אַךמִיהֵם">אַך מִי הֵם?</h2>

<p>רופוס       סוּרִי, כוּשִׁי, אוֹ אֱדוֹמִי –</p>

<blockquote>
<p>הַכֶּסֶף יַעֲנֶה הַכֹּל, אַךְ לֹא לְקַמֵּץ.</p>
</blockquote>

<blockquote>
<p>המצביא         לֹֹא, יֵלֵךְ זַרְזִיר אֵצֶל עוֹרֵב,</p>
</blockquote>

<blockquote>
<p>מִכֵּיוָן שֶׁהוּא מִינוֹ, בֶּן-הַנֵּכָר</p>
</blockquote>

<blockquote>
<p>מִמֶּנּוּ יִקְשֶׂה, כִּי לֹא יֵחַד בִּקְהִלָּתָם.</p>
</blockquote>

<blockquote>
<p>שֹׁמְרוֹנִי, כּוּתִי נִשְׁלָח.</p>
</blockquote>

<blockquote>
<p>שר אלף       אַךְ לֹא אֵלֶּה!</p>
</blockquote>

<blockquote>
<p>מטלוס       גַּם הַשֹּׁמְרוֹנִי, גַּם כָּל אֵלֶּה</p>
</blockquote>

<blockquote>
<p>הַמַּאֲמִינִים בְּאוֹתוֹ צָלוּב, אֵין בֵּינָם</p>
</blockquote>

<blockquote>
<p>לְבֵין הַיְּהוּדִי וְלֹא כְלוּם – נִמּוֹלִים כֻּלָּם.</p>
</blockquote>

<blockquote>
<p>המצביא         אַךְ משּׁוּם זֶה. מֶטֶל! משּׁוּם שֶׁאֵין בֵּין אֵלֶּה</p>
</blockquote>

<blockquote>
<p>וּבֵין אֵלֶּה וְלֹא כְלוּם. יַקִּירִי, וַדַּאי כְּבָר</p>
</blockquote>

<blockquote>
<p>רָאִיתָ שַׁחַל וְעוֹרֵב עַל מַפֶֹּלֶת?</p>
</blockquote>

<blockquote>
<p>וּצְבוֹעַ וְכֶלֶב כְּלוּם יְחַלְּקוֹ עַד?</p>
</blockquote>

<blockquote>
<p>משּׁוּם שֶׁהֵמָּה קְרוֹבִים גַם יִרְחָקוּ,</p>
</blockquote>

<blockquote>
<p>וּכְשֵׁם שֶקְּרוֹבִים הֵם, כֵּן תִּגְדַּל תָּמִיד</p>
</blockquote>

<blockquote>
<p>מַשְׂטֵמָה זֶה אֶל זֶה.</p>
</blockquote>

<blockquote>
<p>שר האלף      מַשְׂטֵמָה לְדוֹרוֹת</p>
</blockquote>

<blockquote>
<p>לְכוּתִים וְלִיהוּדִים, וּבִלְבַד</p>
</blockquote>

<blockquote>
<p>שֶׁיָּאִיר זָהָב למְרַגְּלֵינוּ אֵלֶּה.</p>
</blockquote>

<blockquote>
<p>אַךְ נִפְלָא הוּא הַשֶּׁמֶשׁ למְאוֹר הַיּוֹם,</p>
</blockquote>

<blockquote>
<p>וְלַלַּיְלָה אוֹר מִסַּהַר, בְּמַאְפֵּלְיָה</p>
</blockquote>

<blockquote>
<p>יַחְדֹּרוּן קַרְנֵי זָהָב&#8230;</p>
</blockquote>

<p>המצביא         וְגַם יֵשׁ</p>

<blockquote>
<p>לִי זָקֵן כּוּתִי שָׁם.</p>
</blockquote>

<p>אופוס       וּבְכֵן?</p>

<p>המצביא         אַךְ דַּלָּה</p>

<blockquote>
<p>הַצֵּידָה אֲשֶׁר בְּפִיו.</p>
</blockquote>

<p>רופוס       אַךְ כֶּסֶף, כָּסֶף.</p>

<p>המצביא         נִסִּיתִי.</p>

<p>רופוס       וְלֹא הוֹעִיל?</p>

<blockquote>
<p>מטלוס       נַסֵּה עַתָּה</p>
</blockquote>

<blockquote>
<p>וְאַיֵּם עָלָיו, אֲשֶׁר אִם לֹא יָבִיא</p>
</blockquote>

<blockquote>
<p>הַשֹּׁוֶה אֶת הַכֶּסֶף – וְנַסְגִּירֶנּוּ</p>
</blockquote>

<blockquote>
<p>בִּידֵי הַיְּהוּדִים.</p>
</blockquote>

<h2 id="קולותיָפֶהיָפֶה">קולות       יָפֶה! יָפֶה!</h2>

<h2 id="המצביאשָׁלוֹם.">המצביא      שָׁלוֹם.</h2>

<p>[יוצאים]</p>

<h2 id="מעמדשני">מעמד שני</h2>

<h2 id="בביתבר-כוכבא">בבית בר-כוכבא</h2>

<p>[השכם בבוקר. הדלתות פתוחות. קול קרנות הרומאים.נכנס בר-כוכבא]</p>

<blockquote>
<p>בר-כוכבא      כֵּן, שְׁמוֹנִים אֶלֶף תּוֹקְעֵי קְרָנוֹת צָרִים</p>
</blockquote>

<blockquote>
<p>עַל בֵּיתָר! שָׁלשׁ שָנָׁה וָחֵצִי כְּבָר</p>
</blockquote>

<blockquote>
<p>לִגְיוֹנוֹת הִקִּיפוּנִי. יוֹם יוֹם תּוּצַר</p>
</blockquote>

<blockquote>
<p>הָעוּגָה אֲשֶׁר עָגוּ בְּדָרְבוֹנוֹת בַּרְזֶל,</p>
</blockquote>

<blockquote>
<p>בְּנַפְשׁוֹ יָבִיא לִי הָעָם אֶת לַחְמִי,</p>
</blockquote>

<blockquote>
<p>וּמֵימַי אֵינָם נֶאֱמָנִים לִי.</p>
</blockquote>

<blockquote>
<p>מַה צַּר לִי, מַה צַּר לִי, וּתְשׁוּעָתִי רְחוֹקָה,</p>
</blockquote>

<blockquote>
<p>רְחוֹקָה עוֹד מהְיוֹתָהּ אָז – אֲנִי</p>
</blockquote>

<blockquote>
<p>עִם גְּדוּדַי נֶחְבָּא בַמִּנְהָרָה, אֲשֶׁר</p>
</blockquote>

<blockquote>
<p>עָשׂוּהָ בִימֵי שְׁפֹט הַשּׁוֹפְטִים, אָז.</p>
</blockquote>

<blockquote>
<p>הָיִיתִי צִפּוֹר אֲשֶׁר נֶאֱחָזָה</p>
</blockquote>

<blockquote>
<p>בַּפָּח, ועוֹדָהּ מְפַרְפֶּרֶת בּוֹ,</p>
</blockquote>

<blockquote>
<p>וּמִדֵּי יוֹם בְּיוֹמוֹ: עֶרֶב עֶרֶב</p>
</blockquote>

<blockquote>
<p>וּבֹקֶר בֹּקֶר יִשְׂחֲקוּ קַרְנוֹת-</p>
</blockquote>

<blockquote>
<p>רוֹמָאִים עַל מִשְׁבַּתִּי, יִלְעֲגוּ לִי:הוֹי</p>
</blockquote>

<blockquote>
<p>מְשִׁיחָם שֶלׁ יְהוּדִים, עוֹדְךָ פֹה?</p>
</blockquote>

<blockquote>
<p>מְשִׁיחָם שֶׁל יְהוּדִים&#8230; מִי אָנֹכִי?</p>
</blockquote>

<blockquote>
<p>מָשִׁיחַ! הַמָּשִׁיחַ, – אֵי גְבוּרָתֶךָ?</p>
</blockquote>

<blockquote>
<p>וְאוּלַי מוֹרֵד בְמַלְכוּת, אֲשֶׁר שִׁחֲקָה</p>
</blockquote>

<blockquote>
<p>הַשָּׁעָה לוֹ. אוֹי מֶלֶךְ הַמָּשִׁיחַ,</p>
</blockquote>

<blockquote>
<p>הֵם תּוֹקְעִים, תּוֹקְעִים&#8230; צִפּוֹר, נוּדִי הָרַךְ,</p>
</blockquote>

<blockquote>
<p>מָשִׁיחַ אֲשֶׁר הָיָה צִפּוֹר – אֶפֶס</p>
</blockquote>

<blockquote>
<p>הַכֹּל פֹּה הָיָה – שֵׁם וּתְהִלָּה וָכֹחַ,</p>
</blockquote>

<blockquote>
<p>וְהַכֹּל הָיָה מִקְסַם-כָּזָב בּוֹגֵד&#8230;</p>
</blockquote>

<blockquote>
<p>לֹא הָיָה כָל מָשִׁיחַ – נִדְמֶה</p>
</blockquote>

<blockquote>
<p>גַּם לִי גַּם לָאֲחֵרִים – וְהֶאֱמִינוּ,</p>
</blockquote>

<blockquote>
<p>לְרגַע קָט אֲנִי, אֲנִי עָלִיתִי</p>
</blockquote>

<blockquote>
<p>עַל אוֹתוֹ מִגְדָּל רָם, אֲשֶׁר בּוֹ יַעֲלוּ</p>
</blockquote>

<blockquote>
<p>אַךְ בְּרוּכֵי אֱלֹהִים&#8230; כְּדֵי לָדַעַת,</p>
</blockquote>

<blockquote>
<p>כִּי לֹא בִשְׁבִילִי נוֹצָר! מוּטָב אֶלֶף</p>
</blockquote>

<blockquote>
<p>וְאַחַת פַּעַם לְהִוָּלֵד וְלָמוּת</p>
</blockquote>

<blockquote>
<p>תּוֹלַעַת-אָדָם, בִּשְׁפַל הַמַּדְרֵגָה,</p>
</blockquote>

<blockquote>
<p>וְלֹא לְהָרִיחַ בְּטָעוּת – לוּ אַךְ פָּעַם,</p>
</blockquote>

<blockquote>
<p>מֵרֵיחַ הַנִּיחוֹחַ אֲשֶׁר יָקְטַר</p>
</blockquote>

<blockquote>
<p>לֶאֱלֹהִים&#8230; הוֹי כֹּתֶל, כֹּתֶל, תַּגִּיד</p>
</blockquote>

<blockquote>
<p>לִי מִי אָנִי: הַסּוֹחֵר אֲשֶׁר פָּשַט</p>
</blockquote>

<blockquote>
<p>הָרֶגֶל לְכָל נוֹשָׁיו, אוֹ אַךְ גַּנָּב</p>
</blockquote>

<blockquote>
<p>מִשְׁתַּמֵּשׁ בְּתָגָא וְלֹא לוֹ. הוֹי כֹּתֶל,</p>
</blockquote>

<blockquote>
<p>הֲיֶשְׁךָ קָשֶׁה עַד כְּדֵי לְרוֹצֵץ</p>
</blockquote>

<blockquote>
<p>אֶת רֹאשׁוֹ שֶל מָשִׁיחַ? כֹּתֶל, כֹּתֶל!
<br></p>
</blockquote>

<h2 id="מעמדשלישי">מעמד שלישי</h2>

<h2 id="בביתבר-כוכבא">בבית בר-כוכבא</h2>

<p>[אחדים מראשי הצבא, נערים משרתים, בר-כוכבא ור' אלעזר המודעי]</p>

<blockquote>
<p>בר-כוכבא      הוֹי, רַבִּי, יָדְךָ תִכּוֹן עִם רוֹמָאִים!</p>
</blockquote>

<blockquote>
<p>רִמּוּךָ רוֹדְפֵי שָׁלוֹם כְּאֶת יֶתֶר הַחֲכָמִים.</p>
</blockquote>

<blockquote>
<p>הֲלֹא כִיהוֹשֻׁעַ בֶּן חֲנַנְיָה</p>
</blockquote>

<blockquote>
<p>גַּם יוֹחָנָן בֶּן-תּוֹרְתָא, רַבִּי.</p>
</blockquote>

<blockquote>
<p>אִם לֹא כְבֶן-קִסְמָא חַכְמֵי יַבְנֶה כֻלָּם?</p>
</blockquote>

<blockquote>
<p>ולוּ אַךְ מַרְפִּים אֶת יְדֵי הָעָם הֱיִיתֶם,</p>
</blockquote>

<blockquote>
<p>כִּי אָז הֶחֱרַשְׁתִּי, וְאוּלָם אַתָּה סוֹד לְךָ</p>
</blockquote>

<blockquote>
<p>עִם מַחֲנֵה רוֹמָא – וּשְׁלִיחֲך כּוּתִי.</p>
</blockquote>

<blockquote>
<p>ר' אלעזר      אַל תִּרְגַּז, בְּנִי; אַל תִּרְגַּז, בְּנִי בַר-כּוֹכְבָא,</p>
</blockquote>

<blockquote>
<p>הֲרֵי אֲנִי כְבֶן שְׁמוֹנִים וְלַגְּבוּרוֹת.</p>
</blockquote>

<blockquote>
<p>מַה לִּי בְעוֹלָמִי פֹּה – כִּי אִם תְּפִלָּתִי,</p>
</blockquote>

<blockquote>
<p>בְּשַׂקִּי וּבְתַעֲנִיתִי אֲנִי עָסוּק,</p>
</blockquote>

<blockquote>
<p>מִתַּחַת סֵבֶל הַטּוֹטֶפֶת רֹאשִׁי יִשָּׂח;</p>
</blockquote>

<blockquote>
<p>וּלְעִסְקֵי קְרָב וּמְדִינָה לִבִּי כְבָר לֹא אָשִׁית.</p>
</blockquote>

<blockquote>
<p>בְּנִי בַר-כּוֹכְבָא, שׁוּב עַל דְּבָרַי אֲנִי חוֹזֵר:</p>
</blockquote>

<blockquote>
<p>שָׁפַכְתִּי שִׂיחִי כְּדַרְכִּי יוֹם יוֹם – פִּתְאֹם</p>
</blockquote>

<blockquote>
<p>קוֹל שָׁאוֹן וַהֲמֻלָּה. כְּשֶׁהִפְנֵיתִי לִשְׁאֹל</p>
</blockquote>

<blockquote>
<p>וְאָמְרוּ לִי: שֹׁמְרוֹנִי לָחַשׁ מַה שֶּׁלָּחַשׁ</p>
</blockquote>

<blockquote>
<p>עַל אָזְנִי בִּתְפִלָּתִי.</p>
</blockquote>

<p>בר-כוכבא      וּמַה לָּחָשׁ?</p>

<blockquote>
<p>אֵין רַבִּי אֶלְעָזָר רוֹצֶה לוֹמַר?</p>
</blockquote>

<blockquote>
<p>ר' אלעזר      עַד שֶׁלֹּא אָמְרוּ לִי גַּם לֹא יָדַעְתִּי,</p>
</blockquote>

<h2 id="כִּילָחָשׁ.">כִּי לָחָשׁ.</h2>

<p>בר-כוכבא      וְגַם דּוֹדִי אֵינוֹ רוֹצֶה</p>

<blockquote>
<p>אֲשֶׁר יִתְפּרְסְמוּ מִסְתּוֹרִין מֶלֶךְ.</p>
</blockquote>

<p>ר' אלעזר      מַה לִּי וּלְמִסְתּוֹרִין?</p>

<p>בר-כוכבא      רַבִּי רוֹצֶה</p>

<blockquote>
<p>וְיִמְסֹר מְדִינָה זוֹ לְיַד אַדְרִיָּנוּס.</p>
</blockquote>

<blockquote>
<p>ר' אלעזר      וְאֶמְסֹר מְדִינָה? בְּנִי, בַּר-כּוֹכְבָא!</p>
</blockquote>

<blockquote>
<p>בר-כוכבא      זָקֵן, וְאוֹתוֹ כוּתִי אַתָּה מַכִּיר?</p>
</blockquote>

<blockquote>
<p>ר' אלעזר      שָׁמַעְתִּי אוֹמְרִים: הוּא אֲחִי חֲבִיבָה.</p>
</blockquote>

<blockquote>
<p>בר-כוכבא      [במבוכה] וּמַה שֶׁלָּחַשׁ תֹּאמַר?</p>
</blockquote>

<p>ר' אלעזר      בְּנִי, לֹא שָׁמַעְתִּי,</p>

<blockquote>
<p>אַךְ יַגִּיד הוּא אֶת אֲשֶׁר לָחָשׁ.</p>
</blockquote>

<p>בר-כוכבא</p>

<h2 id="הוֹי...">הוֹי&#8230;</h2>

<blockquote>
<p>חֲבָל, כִּי מִהֲרוּ הַנְּעָרִים קְצָת לְהָרִיק</p>
</blockquote>

<blockquote>
<p>אֶת תַּעֲרוֹתָם – וְלוּ גַם רָצָה עַתָּה</p>
</blockquote>

<blockquote>
<p>לְהַגִּיד הֵן לְעוֹלָם יִדֹּם, אַתָּה</p>
</blockquote>

<blockquote>
<p>אֱמֹר עַל מַה נּוֹעַצְתּ עִם שֹׁמְרוֹנִי,</p>
</blockquote>

<blockquote>
<p>עִם זֶה אוֹיְבֵנוּ אֲשֶׁר בְבֵיתֵנוּ?</p>
</blockquote>

<blockquote>
<p>ר' אלעזר      נְכוֹנִים דִּבְרֵי בְנִי הֵם, אוֹיְבִים בְּבָתֵּינוּ</p>
</blockquote>

<blockquote>
<p>וגַם בְּבֵיתְךָ, בְּנִי&#8230;</p>
</blockquote>

<blockquote>
<p>בר-כוכבא      אַךְ דֹּם, הַזָּקֵן!</p>
</blockquote>

<blockquote>
<p>הוֹי, תַּרְנְגֹלֶת מִתְגַּעְגַּעַת בְּאֵפֶר!</p>
</blockquote>

<p>[בועט בו ברגלו]</p>

<blockquote>
<p>הֲיָא הֲרִימוּהוּ! כִּמְדֻמַּנִי אֲשֶׁר</p>
</blockquote>

<blockquote>
<p>בִּשְׁבִילוֹ קָשְׁתָה קְצָת פְּגִיעָתִי. הִיא!</p>
</blockquote>

<p>[הנערים נחפזים אל רבי אלעזר]</p>

<p>אחד הנערים</p>

<h2 id="מֵת">מֵת!</h2>

<p>נער שני       הָרַבִּי מֵת.</p>

<p>נער ראשון</p>

<h2 id="הוּאמֵת.">הוּא מֵת.</h2>

<p>בר-כוכבא</p>

<h2 id="לֹאמֵת">לֹא מֵת,</h2>

<blockquote>
<p>אֲבָל הִתְעַלֵּף; מִהֲרוּ הַחֲלִימוּהוּ.</p>
</blockquote>

<p>[יוצא]</p>

<blockquote>
<p>נער שני       אֲבָל מֵת רַבִּי אֶלְעָזָר הַמּוֹדָעִי.</p>
</blockquote>

<p>נער שלישי      מַהֲרוּ הַיָּיִן.</p>

<p>נער שני       הוּא לָמָּה? מֵת!</p>

<p>[דממה]</p>

<blockquote>
<p>נער ראשון      לֹֹא טוֹב, הֲלֹא הֲמוֹן הָעָם בוֹ הֶאֱמִין:</p>
</blockquote>

<blockquote>
<p>בִזְכוֹתוֹ וּתְפִלָתוֹ עָמְדָה בֵיתָר.</p>
</blockquote>

<p>נער שני       לֹא טוֹב! אַךְ הָבָה נוֹצִיאֵהוּ</p>

<blockquote>
<p>גַם מִן הַבַּיִת – סֹב</p>
</blockquote>

<p>[אוחזים בו ומוציאים אותו בדממה, יתר העם יוצאים אחריהם]</p>

<blockquote>
<p>קול מן העם     הוֹי, רוֹעִי הָאֱלִיל, עוֹזְבִי הַצֹּאן, חֶרֶב עַל זְרוֹעוֹ</p>
</blockquote>

<blockquote>
<p>וְעַל עֵין יְמִינוֹ. זְרוֹעוֹ יָבושׁ תִּיבָשׁ וְעֵין יְמִינוֹ</p>
</blockquote>

<blockquote>
<h2 id="כָּהֹהתִכְהֶה.">כָּהֹה תִכְהֶה.</h2>
</blockquote>

<p>[ההמון מתאסף]</p>

<blockquote>
<p>קולות מן העם    שִׁמְעוֹן, שִמְעוֹן! בַּת-קוֹל הִיא אוֹמָרֶת: אַתָּה</p>
</blockquote>

<blockquote>
<p>שָׁבַרְתָּ זְרוֹעָם שֶׁל יִשְׂרָאֵל וְסִמֵּיתָ אֶת עֵין</p>
</blockquote>

<blockquote>
<p>יְמִינָם, לְפִיכָךְ זְרוֹעוֹ שֶׁל אוֹתוֹ הָאִישׁ יָבוֹשׁ</p>
</blockquote>

<blockquote>
<p>תִּיבָשׁ וְעֵין יְמִינוֹ כָּהֹה תִכְהֶה.</p>
</blockquote>

<p>קול אחר      גָּרְמוּ הָעֲוֹנוֹת, גָּרָמוּ!</p>

<p>[נכנס בר-כוכבא]</p>

<blockquote>
<p>בר-כוכבא     אֵינֶנוּ? אֵין אִישׁ – הַאֻמְנָם?!
<br></p>
</blockquote>

<h2 id="מעמדרביעי">מעמד רביעי</h2>

<h2 id="חדרבביתבר-כוכבא">חדר בבית בר-כוכבא</h2>

<p>[חביבה עסוקה, נכנס שומרוני זקן]</p>

<blockquote>
<p>הכותי       חֲבִיבָה בִּתִּי!</p>
</blockquote>

<p>חביבה       אַתָּה, אָבִי?</p>

<p>הכותי</p>

<h2 id="וְהוּא">וְהוּא?</h2>

<p>חביבה       אֵינֶנּוּ יֵשֵׁב אָבִי, שֵׁב.</p>

<p>הכותי       חֲבִיבָה, יֶשׁ מָה חָדָשׁ?</p>

<p>חביבה       אֵין דָּבָר, אָבִי.</p>

<p>הכותי       חֲבִיבָה, צָרִיךְ לִהְיוֹת.</p>

<p>חביבה       דָּבָר לֹא שָׁמָעְתִּי.</p>

<p>הכותי       חֲבִיבָה. צָרִיךְ אֲנִי לָדַעַת</p>

<blockquote>
<p>אֶת דֶּרֶךְ הַמִּנְהָרָה, אֶת הַנִּקְרָה,</p>
</blockquote>

<blockquote>
<p>אֲשֶׁר בָּהּ יֵלְכוּ וְיָבִיאוּ שָׁבֶר.</p>
</blockquote>

<blockquote>
<p>חביבה       וְאֵיךְ זֶה אֵדָע? וּכְלוּם יַגִּיד?</p>
</blockquote>

<blockquote>
<p>הכותי       אִם תִּרְצִי – תֵּדָעִי; אִם תַּחְפֹּצִי – יַגִּיד.</p>
</blockquote>

<p>חביבה       אֵינֶנִּי יְכוֹלָה&#8230;</p>

<blockquote>
<p>הכותי       אַתְּ יְכוֹלָה.</p>
</blockquote>

<p>[מוציא צמיד]</p>

<blockquote>
<p>הִתְבּוֹנְנִי וּרְאִי הַצָּמִיד&#8230; זָהָב חָרוּץ,</p>
</blockquote>

<blockquote>
<p>וְאֵלֶּה אַבְנֵי יְקָר&#8230; הַשֹּׁהַם וְהַיַּהֲלוֹם.</p>
</blockquote>

<blockquote>
<p>טְהוֹרִים כְּטֹהַר מֵי הַדִּמְעָה&#8230; חֶשְׂפִּי זְרוֹעֵךְ.</p>
</blockquote>

<blockquote>
<p>והָאֶצְעָדָה&#8230; לְמַלְכַּת שְׁבָא לֹא הָיְתָה</p>
</blockquote>

<blockquote>
<p>כְּמוֹתָהּ.</p>
</blockquote>

<p>[היא לוקחת]</p>

<blockquote>
<p>חביבה       כְּלוּם זֶה הַכֹּל?</p>
</blockquote>

<p>הכותי       הַכֹּל&#8230; עוֹד יֵשׁ מַחֲרֹזֶת</p>

<blockquote>
<p>מַרְגָּלִיּוֹת&#8230; עוֹד יֶשׁ פֹּה, אַחַת לְאֶחָת&#8230;</p>
</blockquote>

<blockquote>
<p>תָּאֳמֵי דִמְעָה&#8230; שִׂימִי לגַרְגְּרוֹתָיךְ&#8230;</p>
</blockquote>

<p>[היא לוקחת]</p>

<blockquote>
<p>חביבה       עוֹד טִפּוֹת דָם הַנִּקְרָשׁ, שׁוּר, עֲלֵיהֶן:</p>
</blockquote>

<blockquote>
<p>קָחֶם לָךְ, אָבִי.</p>
</blockquote>

<p>הכותי       הֵן יָאוֹת לָךְ.</p>

<blockquote>
<p>חביבה       וּכְלוּם חָסַרְתִּי תַכְשִׁיטִין? יֶשׁ לִי רָב.</p>
</blockquote>

<blockquote>
<p>הכותי       חֲבִיבָה, אָנוּ יְכוֹלִים לְאַבֵּד</p>
</blockquote>

<blockquote>
<p>אֶת כָּל הָעִיר וְאֶת כָּל גִּבּוֹרֵי יְהוּדָה –</p>
</blockquote>

<blockquote>
<p>לִנְקֹם נִקְמַת רַבִּים, אֲשֶׁר הֵמָּה הָרָגוּ.</p>
</blockquote>

<blockquote>
<p>אֶת נִקְמַת גְּרִזִּים – כִּי אוֹיְבֵינוּ הֵמָּה,</p>
</blockquote>

<blockquote>
<p>אוֹיְבֵינוּ הֵם מֵאָז מֵעוֹלָם, זִכְרִי</p>
</blockquote>

<blockquote>
<p>אֶת טֶבַח יְמֵי פוּלְמוּס קִיטוּס –</p>
</blockquote>

<blockquote>
<p>כִּמְעַט אָבָדְנוּ.</p>
</blockquote>

<blockquote>
<p>חביבה       עִם חֲלֵב אִמִּי הֵן יָנַקְתִּי, אָבִי,</p>
</blockquote>

<blockquote>
<p>מַשְׂטֵמַת עַד וְאֵיבַת גְּרִזִּים וּמוֹרִיָּה,</p>
</blockquote>

<blockquote>
<p>עָלֶיהָ סִפְּרוֹ זְקֵנֵינוּ וְכֹהֲנֵינוּ.</p>
</blockquote>

<blockquote>
<p>בַּחוּרֵי שׁמְרוֹן רַק עָלֶיהָ חָלָמוּ; נַפְשִׁי</p>
</blockquote>

<blockquote>
<p>נִשְׁחָטָה מִן הָאֵיבָה. כְּבָר לֹא אוּכַל, אָבִי.</p>
</blockquote>

<blockquote>
<p>הכותי       חֲבִיבָה, אַךְ הַפָּעַם, הָרוֹמָאִים</p>
</blockquote>

<blockquote>
<p>יַשְׁמִידוּם כֻּלָּם, יְאַבְּדוּם וְיַכְּתוּם,</p>
</blockquote>

<blockquote>
<p>אַפַּיִם יִכְרְעוּ לַטֶּבַח, תֶּחֱרַב בֵּיתָר,</p>
</blockquote>

<blockquote>
<p>וְעָלָה שֶׁמֶשׁ גְּרִזִּים.</p>
</blockquote>

<p>חביבה       אֲבָל, אָבִי.</p>

<blockquote>
<p>הכותי       חֲבִיבָה, בִּתִּי, בְּעוֹד יָמִים מִסְפָּר,</p>
</blockquote>

<blockquote>
<p>עוֹד חֹדֶשׁ, שְׁנֵי חֳדָשִׁים – וְלִגְיוֹנוֹת רוֹמָא</p>
</blockquote>

<blockquote>
<p>יְפשְּׁטוּ עַל חַלְלֵי בֵיתָר, &#8220;עִם לָבָן גַּרְתִּי&#8221;,</p>
</blockquote>

<blockquote>
<p>הֲתַפְלִיא חֶרֶב בֵּין יְהוּדָה וְשֹׁמְרוֹן?</p>
</blockquote>

<blockquote>
<p>וּבַמָּה אִם לֹא בְזֹאת נְכַפֵּר פְּנֵי הָאוֹיֵב,</p>
</blockquote>

<blockquote>
<p>אִם לֹא בְרֹאשׁוֹ שֶׁל הַלָּה?</p>
</blockquote>

<blockquote>
<p>חביבה       בְּרֹאשׁ שִׁמְעוֹן?</p>
</blockquote>

<blockquote>
<p>הכותי       לֹא, לֹא יָעֵל אַתְּ, וּבֵין בִּרְכַּיךְ</p>
</blockquote>

<blockquote>
<p>לֹא יכְרַע סִיסְרָא, וְסֶבֶרוּס יִלְכֹּד</p>
</blockquote>

<blockquote>
<p>גַּם בְּלִי עֶזְרָתֵךְ אֶת הָעִיר, כֻּלָּנוּ</p>
</blockquote>

<blockquote>
<p>לַטֶּבַח גַּם יַכְרִיעַ עִם מַשְׂטִינֵינוּ.</p>
</blockquote>

<blockquote>
<p>חביבה       לֹא מִשִּׂנְאָתְךָ, אָבִי, אֶת יְהוּדָה –</p>
</blockquote>

<blockquote>
<p>מֵאַהֲבָתְךָ אֶת זְהַב רוֹמָא תֹּאמַר.</p>
</blockquote>

<blockquote>
<p>הכותי       בַּת נַעֲוַת הַמַּרְדּוּת, דֹּמִּי, חֲצוּפָה.</p>
</blockquote>

<blockquote>
<p>אוֹהֶבֶת אַתְּ, אוֹהֶבֶת אֶת בַּר-כּוֹכְבָא,</p>
</blockquote>

<p>[היא עושה אות שלילה בראשה]</p>

<blockquote>
<p>אֶת לִבֵּךְ לָקַח שֶׁבִי זֶה הַיְּהוּדִי.</p>
</blockquote>

<blockquote>
<p>לֹא אוֹתוֹ אַתְּ אוֹהָבֶת? בְּשׁוֹקָיו תִּרְצִי?</p>
</blockquote>

<blockquote>
<p>חֲצוּפָה, כַּלְבָּה&#8230; כֶּלֶב אִם לָךְ נָחוּץ,</p>
</blockquote>

<blockquote>
<p>הַמְעַטִּים הַסַּפָּנִים בִּנְמַל יָפוֹ</p>
</blockquote>

<blockquote>
<p>שֶׁחֵילָם חָדָשׁ עִמָּם, חֵיל לַנָּשִׁים?</p>
</blockquote>

<p>חביבה</p>

<h2 id="אָבִי...">אָבִי&#8230;</h2>

<blockquote>
<p>הכותי       כְּכַלְבָּה אֲשֶׁר תַּעֲמֹד, תּוֹחִיל</p>
</blockquote>

<blockquote>
<p>עַד גְּמַר מִלְחֶמֶת כָּל עוֹגְבֶיהָ, לִהְיוֹת</p>
</blockquote>

<blockquote>
<p>לְשֵׁגָל לַאֲשֶׁר הַכֹּחַ בְּמָתְנָיו</p>
</blockquote>

<p>חביבה       אָבִי,</p>

<blockquote>
<p>מִי הִכְנִיסַנִי לְכָאן? – הֲלֹא זֶה אָבִי.</p>
</blockquote>

<blockquote>
<p>הכותי       לָכֵן כְשֶׁיָּבֹא אֵלַיִךְ הַלָּיְלָה,</p>
</blockquote>

<blockquote>
<p>וְלָקַקְתְּ מֵעַל כַּפּוֹתָיו כִּתְמֵי דַם סַנְבַלַּט</p>
</blockquote>

<blockquote>
<p>אָחִיךְ, בְּעוֹדָם חַמִּים.</p>
</blockquote>

<blockquote>
<p>חביבה       דַּם סַנְבַלַּט!</p>
</blockquote>

<p>הכותי       הֲלֹא כִכְבָרָה שָׁם עָשׂוּהוּ.</p>

<p>חביבה</p>

<h2 id="אוֹיָהאוֹיָהאָחִי">אוֹיָה, אוֹיָה, אָחִי!</h2>

<blockquote>
<p>הכותי       לִכְלָבִים לְמַאֲכָל הָשְׁלַךְ מֵעַל הַחוֹמָה</p>
</blockquote>

<blockquote>
<p>אֶל עֵבֶר מַחֲנֵה רוֹמִים&#8230;</p>
</blockquote>

<p>חביבה       אֲהָהּ, לִי הָהּ.</p>

<blockquote>
<p>הכותי       [מאזין אצל הדלת] נָא, שִׁמְעִי, מִי הַבָּא?</p>
</blockquote>

<p>חביבה       הִכָּנֵס לְכָאן.</p>

<p>[שמה עליו את המכסה]</p>

<p>[נכנס בר-כוכבא. מסיר מעליו את חרבו ואת קובעו]</p>

<blockquote>
<h2 id="הַאַתָּה">הַאַתָּה?</h2>
</blockquote>

<p>בר –כוכבא     חֲבִיבָה, יוֹנָה, הִנֵּנִי.</p>

<blockquote>
<p>חביבה       אֵחַרְתָּ שִׁמְעוֹן</p>
</blockquote>

<p>בר-כוכבא      אֵחַרְתִּי קְצָת.</p>

<blockquote>
<p>וּמְאֹד עָיָפְתִּי.</p>
</blockquote>

<p>חביבה       שֵׁב אֶל הָאָח.</p>

<blockquote>
<p>הֲתֹאכַל מָה? חַכֵּה עוֹד רֶגַע וְאָבֹא.</p>
</blockquote>

<blockquote>
<p>הַיַּיִן הִנֵּה פה! וְגַם אָבִיא אֶת הַבָּצֵק</p>
</blockquote>

<blockquote>
<p>וְאֶעֱשֶׂה הַבִּרְיָה, אֲלַבֵּב לְבִיבוֹת, שְׁתֵה!</p>
</blockquote>

<p>[יוצאת]</p>

<p>[בר-כוכבא שותה]</p>

<blockquote>
<p>בר-כוכבא      נִסְתַּם חָזוֹן וְנָבִיא אָיִן. מִי</p>
</blockquote>

<blockquote>
<p>וָמִי הוּא אֲשֶׁר אָמַר: אָמְנָם, אַךְ</p>
</blockquote>

<blockquote>
<p>בִּזְכוּתוֹ-הוּא הָעִיר עוֹמֶדֶת, וּתְפִלָּתוֹ</p>
</blockquote>

<blockquote>
<p>נִשְׁמַעַת בַּשָּׁמָיִם? פַּחֲדֵי שָׁוְא&#8230; יְחוּלוּן</p>
</blockquote>

<blockquote>
<p>עַל רֹאׁש כָּל אוֹמְרֵי כֵן.</p>
</blockquote>

<p>[שותה שוב]</p>

<blockquote>
<p>זֶה כַמָּה לֹא יָדַעְתִּי</p>
</blockquote>

<blockquote>
<p>עַצֶּבֶת מַה הִיא; אַךְ הַיּוֹם תְּקָפָתְנִי.</p>
</blockquote>

<blockquote>
<p>כַּלֶךְ לְךָ מִמֶּנִּי. זָקֵן מַמְרֶה!</p>
</blockquote>

<p>[נכנסת חביבה]</p>

<blockquote>
<p>חביבה       פֹּה הַבָּצֵק.</p>
</blockquote>

<blockquote>
<p>מַה לְּךָ כִּי נֶעְצַבְתָּ, שִׁמְעוֹן?</p>
</blockquote>

<p>[שמה את הבצק על האח]</p>

<p>בר-כוכבא      לֹא נֶעְצַבְתִּי, קַר לִי.</p>

<blockquote>
<p>חביבה       עַד שֶׁאֲנִי</p>
</blockquote>

<blockquote>
<p>פֹּה לָשָׁה ומְלַבְּבָה, טְעַם מן הַיָּיִן.</p>
</blockquote>

<p>בר-כוכבא      כְּבָר טָעַמְתִּי, יוֹנָתִי.</p>

<blockquote>
<p>חביבה       גַם מִיָּדִִי!</p>
</blockquote>

<blockquote>
<p>אֵין רָע, עוֹד כּוֹס, הֵן תִּשְׁתֶּה, שִׁמְעוֹן?</p>
</blockquote>

<p>[נותנת לו כוס]</p>

<blockquote>
<p>חַכֵּה, אַלּוּפִי, הִנֵּה מִן הַצָּלִי&#8230;</p>
</blockquote>

<blockquote>
<p>אֱכֹל עַד אִם עָשִׂיתִי הַבִּרְיָה.</p>
</blockquote>

<p>[הוא אוכל והיא מוזגת עוד כוס]</p>

<blockquote>
<p>אֲבָל גּוֹזָלִי עָצֵב&#8230; עָצֵב&#8230; אֵי הַתֹּף?</p>
</blockquote>

<p>[יוצאת במחול ומשוררת]</p>

<p>[נותנת לו לשתות]</p>

<h2 id="אֵיןרָעעוֹדאֶחָת">אֵין רָע, עוֹד אֶחָת!</h2>

<blockquote>
<p>מַה שְּׁלוֹם הָעִיר?</p>
</blockquote>

<blockquote>
<p>וּשְׁלוֹם הָעָם? זֶה כַמָּה סוֹגְרִים רוֹמִים</p>
</blockquote>

<blockquote>
<p>עָלֵינוּ אֶת הָעִיר, וַאֲסָמֵינוּ</p>
</blockquote>

<blockquote>
<p>עוֹד מְלֵאִים, וּמְזָוֵינוּ מְלֵאִים.</p>
</blockquote>

<blockquote>
<p>הָעָם אֲשֶׁר בַּשָּׂדֶה עוֹדוֹ נֶאֱמָן</p>
</blockquote>

<blockquote>
<p>וּמֵבִיא לַיְלָה שֶׁבֶר לָאָדָם וְלַבְּעִיר.</p>
</blockquote>

<blockquote>
<p>בר-כוכבא      יוֹנָתִי, וְלוּ בְּבֵיתִי וּפֹה אִתָּךְ</p>
</blockquote>

<blockquote>
<p>מָנוֹחַ לִי מִטִּרְדַּת קְרָב וְדָמִים.</p>
</blockquote>

<blockquote>
<p>חביבה       צָדַקְתָּ, שִׁמְעוֹן, צָרִיךְ כִּי תַרְגִּיע,</p>
</blockquote>

<blockquote>
<p>ולוּ אַךְ פֹּה. עָיַפְתָּ מְאֹד – עוֹד כּוֹס!</p>
</blockquote>

<blockquote>
<p>הֲלֹא אַךְ אַתָּה מִשְׂגָּב לָנוּ וְלִיהוּדָה,</p>
</blockquote>

<blockquote>
<p>וְגַם לַיְלָה לִבְָּך לֹא יָנוּחַ – הֲלֹא תִזְכֹּר</p>
</blockquote>

<blockquote>
<p>הֲשׁוֹקֵד עַל מִשְׁמַרְתּו ֹמִשְׁמָר, אִם הַצּוֹפִים</p>
</blockquote>

<blockquote>
<p>נֶאֱמָנִים לִפְקֻדָּתָם לשְׁמֹר מִשְׁעוֹל הָרִים</p>
</blockquote>

<blockquote>
<p>וּמְבוֹאוֹת כָּל הַמְּעָרוֹת וְהַנְּקָרוֹת?&#8230;</p>
</blockquote>

<blockquote>
<p>בר-כוכבא      לוּלֵא מְעָרוֹתֵינוּ, כִּי זֶה כְבָר</p>
</blockquote>

<blockquote>
<p>חָסַרְנוּ אֶת הַלֶּחֶם אֲשֶׁר נֹאכַל,</p>
</blockquote>

<blockquote>
<p>כִּי עָרי מִסְכְּנוֹת אֵין לָנוּ, בִּלְתִּי</p>
</blockquote>

<blockquote>
<p>אֲשֶׁר יָבִיאוּ לַיְלָה עַם הַשָּׂדֶה.</p>
</blockquote>

<blockquote>
<p>חביבה       מַה טּוֹב, כּיִ שָׁנָה זו ֹאֲסוּמָה; בְּיַד הָעָם</p>
</blockquote>

<blockquote>
<p>מַכֻּלֶת רַבָּה.</p>
</blockquote>

<blockquote>
<p>בר-כוכבא      אֲסוּמָה הָיְתָה אַךְ בַּגָּלִיל,</p>
</blockquote>

<blockquote>
<p>הַנֶּגֶב לָקָה&#8230; וְעֵינֵינוּ תְלוּאוֹת</p>
</blockquote>

<blockquote>
<p>אַךְ לַנֶּגֶב וְהָעֲרָבָה, וְעוֹד רָפָה</p>
</blockquote>

<blockquote>
<p>שָׁם יַד הָרוֹמִי.</p>
</blockquote>

<blockquote>
<p>חביבה       אָמְנָם יֹאהַבְךָ</p>
</blockquote>

<blockquote>
<p>הָעָם מְאֹד וְיַעֲרִיצְךָ כָּכָה,</p>
</blockquote>

<blockquote>
<p>וְאַךְ בִּשְׁבִילְךָ יְחָרֵף אֶת נַפְשׁוֹ</p>
</blockquote>

<blockquote>
<p>וְיַחְדֹּר הֵנָּה&#8230; דֶּרֶךְ הַמִּנְהָרוֹת.</p>
</blockquote>

<blockquote>
<p>בר-כוכבא      וְלוּ יָדַעַתְּ – דֶּרֶך הַסַּכָּנָה,</p>
</blockquote>

<blockquote>
<p>אֲשֶׁר בַּלַּיְלָה וּבָהָר, בַּנְּתִיבָה</p>
</blockquote>

<blockquote>
<p>עַל פִּי הַפַּחַת, וּמִתַּחַת – מַחֲנֵה</p>
</blockquote>

<blockquote>
<p>הָאוֹיֵב&#8230; וְהַשּׁוֹמְרִים&#8230; וְיֵשׁ שֶׁהוּא עֵר&#8230;</p>
</blockquote>

<blockquote>
<p>בְּמוֹ אֹפֶל וּבַמֵּצַר בְּתוֹךְ הַצִּנּוֹר&#8230;</p>
</blockquote>

<blockquote>
<p>חביבה       בְּתוֹךְ הַמָּיִם?</p>
</blockquote>

<blockquote>
<p>בר-כוכבא      לֹא, כִּי בַיָּשָׁן אֲשֶׁר חָרַב.</p>
</blockquote>

<blockquote>
<p>מֵעֵבֶר גֵּיא-הַתְּמָרִים. זוֹ הַבִּרְיָה –</p>
</blockquote>

<blockquote>
<p>מִי לִמֵּד יָדֵךְ לַעֲשׂוֹת כְּמוֹתָהּ? טַעְמָהּ</p>
</blockquote>

<blockquote>
<p>כְּטַעַם בִּרְיָה עָשְׂתָה הוֹרָתִי,</p>
</blockquote>

<blockquote>
<p>וַאֲנִי עוֹד יֶלֶד רַךְ, מִתְלַבֵּט בֵּין בִּרְכֶּיהָ.</p>
</blockquote>

<p>[שותה יין]</p>

<blockquote>
<p>הוֹי מֶה עָיָפְתִּי.</p>
</blockquote>

<p>[נשען אל השלחן ונרדם]</p>

<blockquote>
<p>הכותי       [יוצא ממחבואו] כָּעֵת יָדַעְתִּי הַכֹּל, בִּתִּי. אָכֵן</p>
</blockquote>

<blockquote>
<p>אַתְּ נבוּנוֹת. אַךְ אֶת הַזָּהָב אַצְפִּין אִתִּי,</p>
</blockquote>

<blockquote>
<p>כִּי מוּטָב יִהְיֶה שָׁמוּר בְּבֵיתֵנוּ,</p>
</blockquote>

<blockquote>
<p>מִהְיוֹתוֹ פֹה. הוּא יָשֵׁן?</p>
</blockquote>

<p>[מוציא פגיון]</p>

<blockquote>
<p>אַכֶּה פַעַם</p>
</blockquote>

<blockquote>
<p>וְלֹא אוֹסִיף. יָדִי רָפָה, פִּגְעִי אַתְּ,</p>
</blockquote>

<blockquote>
<p>הֲלֹא בַעֲלוּמֶיהָ כַּפֵּךְ.</p>
</blockquote>

<p>[תוקע לידה הפגיון]</p>

<p>[הפגיוֹן נופל בשׁאוֹן. הכותי נעלם בפתח]</p>

<blockquote>
<p>בר-כוכבא      [מתנער]</p>
</blockquote>

<h2 id="מִיכָאןחֲבִיבָהמִי">מִי כָאן? חֲבִיבָה, מִי?</h2>

<p>חביבה       אֵין אִישׁ, הֲלֹֹא.</p>

<blockquote>
<p>בר-כוכבא      [מרים את הפגיון] לְמִי הַפִּגְיוֹן?</p>
</blockquote>

<p>חביבה       הוּא שֶׁלִּי.</p>

<p>בר-כוכבא      אָמַרְתְּ&#8230;</p>

<p>חביבה       אָמַרְתִּי לְהַכּוֹתֶךָ.</p>

<p>בר-כוכבא      אַתְּ, חֲבִיבָה?</p>

<blockquote>
<p>חביבה       אָנִי! אָנִי! הָרְגֵנִי, וְאִם אָיִן</p>
</blockquote>

<blockquote>
<p>וְאֶהֱרָגְךָ אָנִי.</p>
</blockquote>

<p>בר-כוכבא      אַתְּ, הַיּוֹנָה?</p>

<blockquote>
<p>חביבה       לֹא יוֹנָה: – עֶכֶן, אֶפְעֶה, שָׂרָף מְעוֹפֵף&#8230;</p>
</blockquote>

<p>בר-כוכבא      [מתבונן בפגיון]</p>

<blockquote>
<p>לֹא לִי הַפִּגְיוֹן וְלֹא מִכִּלְיִי, חֲבִיבָה.</p>
</blockquote>

<blockquote>
<p>מִי הָיָה פֹה הָעָרֶב?</p>
</blockquote>

<p>[יוצא]</p>

<p>[המסך נופל]</p>

<h2 id="מעמדחמישי">מעמד חמישי</h2>

<p>[בעיר לפני החומה, קול ענות מלחמה ממרחק, אור מן השׂרֵפה. בר-כוכבא נכנס עייף, נשען אל הקיר]</p>

<p>בר-כוכבא      אֲבָל עָיָפְתִּי.</p>

<p>אחד הנסים     הָבְקְעָה הָעִיר!</p>

<p>שני        נִלְכְּדָה הָעִיר!</p>

<blockquote>
<p>שלישי       הַכּוּתִים בָּגְדוּ, הֶרְאוּ הַמִּנְהָרוֹת!</p>
</blockquote>

<blockquote>
<p>הראשון       בֵּין כָּךְ וְכָךְ וְחָדְרוּ הָרוֹמָאִים.</p>
</blockquote>

<blockquote>
<p>השני        בֵּין כָּךְ וְכָךְ אָבָדְנוּ! אָבָדְנוּ!</p>
</blockquote>

<h2 id="נוּסוּ">נוּסוּ!</h2>

<p>[נמלטים]</p>

<blockquote>
<p>השלישי       לֹא לָנוּס, לַעֲמֹד עַל נַפְשֵׁנוּ,</p>
</blockquote>

<blockquote>
<p>לַהֲדֹף אוֹתָם מִן הָעִיר ונִצָּלְנוּ.</p>
</blockquote>

<blockquote>
<p>אשה א       הִנֵּה בַר-כּוכְבָא</p>
</blockquote>

<blockquote>
<p>אשה ב       בַּר-כּוֹֹזִיבָא, מַעְיָן כּוֹזֵב!</p>
</blockquote>

<blockquote>
<p>וּבְעֶטְיו תָּמְנוּ – – –</p>
</blockquote>

<p>[נמלטות]</p>

<p>בר-כוכבא      בַּר-כּוֹזִיבָא!</p>

<blockquote>
<p>אשה ג       הִנֵּה בַּר-כּוֹכְבָא, דָּרַך כּוֹכָב מִיָּעֲקֹב&#8230;</p>
</blockquote>

<p>אשה ד       דָּרַךְ כּוֹזֵב מִיַּעֲקֹב.</p>

<p>[נמלטות]</p>

<p>בר-כוכבא      בַּר-כּוֹזִיבָא!</p>

<blockquote>
<p>עוֹד לִפְנֵי שָׁנָה – וַאֲנִי מְשִׁיחֲכֶם,</p>
</blockquote>

<blockquote>
<p>מְשִׁיחַ אֲדֹנָי – אֵלַי יִחַלְתֶּם.</p>
</blockquote>

<blockquote>
<p>בַּר-כּוֹזִיבָא! רוֹמִים בָּאוּ מְצוּדָתִי&#8230;</p>
</blockquote>

<blockquote>
<p>וּכְבוֹא הַמַּגִּיד וְהֵבִיא לִי הַבְּשׂוֹרָה,</p>
</blockquote>

<blockquote>
<p>אֲשֶׁר נְעָרַי לָכְדוּ את הַמְּצוּדָה הַחֲמִשִּׁים וְאֶחָת</p>
</blockquote>

<blockquote>
<p>מְשִׁיחַ אֲדֹנָי הָיִיתִי, הַמָּשִׁיחַ!</p>
</blockquote>

<blockquote>
<p>בַּר-כּוֹזִיבָא&#8230; וְאִלּוּ לִפְנֵי שָׁנָה</p>
</blockquote>

<blockquote>
<p>הָשְׁלַכְתְּ אַתְּ אֵל הַרְמוֹנִי, הֵן יִחַלְתְּ בְּרֶטֶט</p>
</blockquote>

<blockquote>
<p>מְלֵא-עֲגָבִים לִקְרַאת בּוֹא לֵיל-חִשְׁקֵךְ,</p>
</blockquote>

<blockquote>
<p>בִּשְׂמֹאלֵךְ מַרְאָה וּבִימִינֵךְ קֶרֶן-פּוּכֵךְ.</p>
</blockquote>

<blockquote>
<p>וּתְלוּיָה אָזְנֵךְ אֶל הַדָּלֶת. מַאֲזִינָה</p>
</blockquote>

<blockquote>
<p>לְבַת קוֹל צְעָדַי אֲשֶׁר אָבֹא</p>
</blockquote>

<blockquote>
<p>לְגַלּוֹת אֶת שָׁדַיךְ, וְאֶחְשׂף שָׁבְלֵךְ.</p>
</blockquote>

<blockquote>
<p>וּבְיַיִן רֶקַח תִּשְׁקְדִי למְשֹׁחַ</p>
</blockquote>

<blockquote>
<p>אֶת פִּטְמַת גַּל דַּדָּיךְ&#8230; בַּר-כּוֹזִיבָא&#8230;</p>
</blockquote>

<p>[נכנס עקיבא]</p>

<blockquote>
<p>רַבִּי!</p>
</blockquote>

<blockquote>
<p>עקיבא       בַּר-כּוֹכְבָא</p>
</blockquote>

<p>בר-כוכבא      לֹא, כִּי בַר-כּוֹזִיבָא</p>

<blockquote>
<p>עקיבא       בַּר-כּוֹכְבָא אַתָּה, מְשִׁיחַ אֲדֹנָי!</p>
</blockquote>

<blockquote>
<p>בר-כוכבא      וְאֵלֶּה מָה? כְּלוּם כָּךְ הֵרִיע מַחֲנִי?</p>
</blockquote>

<blockquote>
<p>כְּלוּם גָּדַל אוֹר מַשּׂוּאוֹתֵינוּ כְּגָדְלוֹ</p>
</blockquote>

<blockquote>
<p>בְּרֶגַע זֶה הָעֶרֶב בּוֹ מְשַׁחְתָּנִי</p>
</blockquote>

<blockquote>
<p>למְשִׁיחַ אֲדֹנָי?</p>
</blockquote>

<p>עקיבא       מָשִׁיח! מְשִׁיח אֲדֹנָי!</p>

<blockquote>
<p>וְאוּלָם לֹא הַמָּשִׁיחַ.</p>
</blockquote>

<p>בר-כוכבא      הַכֹּל אָבָד.</p>

<blockquote>
<p>עקיבא       גְּזֵרָה מִן הַשָּׁמָיִם! הֲכִי תֶאְשַׁם,</p>
</blockquote>

<blockquote>
<p>כִּי רוֹמָא גָבְרָה, מְלֹא כָל הָעוֹלָם – רוֹמָא.</p>
</blockquote>

<blockquote>
<p>מִמַּעְיְנוֹת נְהַר פְּרָת בּוֹאֲכָה אֲרָרָט,</p>
</blockquote>

<blockquote>
<p>וְשַׂדְמוֹת דָּקִיָּה – מִקֶּדֶם. מַעֲרָבָה –</p>
</blockquote>

<blockquote>
<p>מֵי-תַרְשִׁישׁ וְלוּזִיטָנִיָּה. פָּרַשׂ נֶשֶׁר רוֹמָא</p>
</blockquote>

<blockquote>
<p>אֶבְרוֹתָיו הָאַדִּירוֹת. בְּלֹעַ בַּלְהוֹתָיו</p>
</blockquote>

<blockquote>
<p>יָגִיחַ תֹּצְאוֹת רֵינוּס וְיָם בְּרִיטָנִיּה.</p>
</blockquote>

<blockquote>
<p>בְּצִפָּרְנֵי-זְוָעוֹת לוֹ מְפַרְפְּרוֹת בִּדְמֵיהֶן</p>
</blockquote>

<blockquote>
<p>מִצְרַיִם, קַרְתְּ-חַדְשַת, וְלוּב וִיהוּדָה.</p>
</blockquote>

<blockquote>
<p>אֲנַחְנוּ – טִפָּה בְּיָם שֶׁל רוֹמָא, טִבְּרוּס</p>
</blockquote>

<blockquote>
<p>הָאֶחָד יָכִיל מֵי יְהוּדָה וְהַגָּלִיל,</p>
</blockquote>

<blockquote>
<p>הַיַּרְדֵּן וְיָם גִּנּוֹסַר וּמֵי מֵרוֹם.</p>
</blockquote>

<blockquote>
<p>כְּלוּם חֶרְפָּה הִיא לְחֹלֶד שׁוֹכְנִי-בוּל,</p>
</blockquote>

<blockquote>
<p>כִּי רְִמָסוֹ פִיל-הַמֶּלֶך בְּעָבְרוֹ עָלָיו?</p>
</blockquote>

<blockquote>
<p>דַּג רֶקֶק הֲיִכָּלֵם כִּי בְלָעָהוּ תַנִּין?</p>
</blockquote>

<blockquote>
<p>זֶה שָׁלשׁ שָׁנִים מַרְטִיב דַּם רוֹמָאִים</p>
</blockquote>

<blockquote>
<p>אֶת הַר יְהוּדָה. לִגְיוֹנוֹת אַחַר לִגְיוֹנוֹת</p>
</blockquote>

<blockquote>
<p>נִכְנָסִים בִּנְמַל-יָפוֹ, וְהַדְרִיָּן מִתְקַשֶּׁה</p>
</blockquote>

<blockquote>
<p>מִי בְמַצְבִּיאֵי חֵילו הַטּוֹב בְּיוֹתֵר וּשְׁלָחוֹ</p>
</blockquote>

<blockquote>
<p>לְחַבֵּשׁ לְפִצְעֵי צְבָאו אֲשֶׁר יָזוּב</p>
</blockquote>

<blockquote>
<p>מֵעֻקְצוֹ שֶל בַּר-כוֹכְבָא&#8230;</p>
</blockquote>

<blockquote>
<p>בר-כוכבא      נִשְׁבָּר עֻקְצוֹ!</p>
</blockquote>

<blockquote>
<p>עֲקִיבָא, שָׁלוֹם, עָלַי לָלֶכֶת.</p>
</blockquote>

<p>עקיבא       אָנָה?</p>

<blockquote>
<p>בר-כוכבא      כְּלוּם יֵשׁ בִּמְלֹא יְהוּדָה קֶבֶר נָאֶה</p>
</blockquote>

<blockquote>
<p>וְצִיּוּן אֲשֶׁר יִיף מֵחָרְבוֹת בֵּיתָר?</p>
</blockquote>

<blockquote>
<p>וְאֵיזֶה שֵׁם מְצַלְצֵל עַתָּה בְּכָל יְהוּדָה,</p>
</blockquote>

<blockquote>
<p>בּמְלֹא הָעוֹלָם – מִמִּצְרִים וְעַד קירֵינֵי,</p>
</blockquote>

<blockquote>
<p>מִלְבֹא חֲמָת וְעַד נְהַרְדְּעָה?</p>
</blockquote>

<blockquote>
<p>אִם לֹא לַמַּגִּיד בָּא מִמַּחֲנֵה בֵיתָר</p>
</blockquote>

<blockquote>
<p>יָחִילוּ זִקְנֵי רוֹמָא בָּעֲצָרֶת?</p>
</blockquote>

<blockquote>
<p>וּלְמִי מִמַּלְכֵי קֶדֶם וְיִשְׂרָאֵל</p>
</blockquote>

<blockquote>
<p>שָׂרְפוּ כַשְּׂרֵפָה אֲשֶׁר שָׂרְפוּ לִי?</p>
</blockquote>

<blockquote>
<p>וְאִם תֵּחָרֵשׁ שָׂדֶה בֵיתָר</p>
</blockquote>

<blockquote>
<p>וּזְרוּעָה מֶלַח תֵּשָׁם, עוֹד דּוֹר יָבֹא</p>
</blockquote>

<blockquote>
<p>לְבַקֵּשׁ קִבְרוֹת עַם גִּבּוֹרָיו, לִבְכּוֹת לָמוֹ.</p>
</blockquote>

<blockquote>
<p>נְשׁוּאֵי-דָם וּבַרְזֶל מִי זֶה יַפְרִיד?</p>
</blockquote>

<blockquote>
<p>בְּרִית עוֹלָם הִיא, בְּרִית שָׁאוּל וְגִלְבּוֹעַ;</p>
</blockquote>

<blockquote>
<p>בַּר-דְּרוֹמָא וְטוּר-מַלְכָּא; בֵּיתָר ובַר-כּוכְבָא.</p>
</blockquote>

<blockquote>
<p>הַפַּעַם אֶעֱשֶׂה לְאוֹיְבַי גַּם אָנִי.</p>
</blockquote>

<p><a href="#fn:13" id="fnref:13" title="see footnote" class="footnote"><sup>13</sup></a>
וִיהִי סֶבֶרוּס נָאֶה לְשַׁעַר נִצְחוֹנוֹתָיו,</p>

<p><a href="#fn:14" id="fnref:14" title="see footnote" class="footnote"><sup>14</sup></a>
וְשַׁעֲרוֹ לוֹ; וְיִשָּׁא הַדְרִיָּן מֵחָדָשׁ</p>

<blockquote>
<p>שֵׁם אִמְפֵּרָטוֹר. לְאָן יִמָּלֵט, רַבִּי?</p>
</blockquote>

<blockquote>
<p>עקיבא       לֹא לִי לְהִמָּלֵט! הַרְבֵּה דָמִים</p>
</blockquote>

<blockquote>
<p>שָׁפַכְנוּ יַחְדָּו, צָדְקוּ בְנֵי חֲנַנְיָה.</p>
</blockquote>

<blockquote>
<p>דָּם אַחֵר צָרִיךְ הָיָה לִשְׁפֹּךְ– וְנִשְׁפֹּךְ,</p>
</blockquote>

<blockquote>
<p>וְהָיָה לְמֶלֶט עוֹלָם, לְבִנְיַן עֲדֵי-עַד,</p>
</blockquote>

<blockquote>
<p>וּמְצוּדָה לְאַלְפֵי דוֹר וּלְאַלְפֵי שָנָה.</p>
</blockquote>

<blockquote>
<p>עַד&#8230; עַד יָבֹא מֶלֶךְ הַמָּשִׁיחַ&#8230;</p>
</blockquote>

<blockquote>
<p>פֻּרְעִנֻיּוֹת עֲתִידוֹת לָבוֹא לָעוֹלָם,</p>
</blockquote>

<blockquote>
<p>יְמֵי נִסָּיוֹן גָּדוֹל קָרְבוּ בָאוּ,</p>
</blockquote>

<blockquote>
<p>יְמֵי סַכָּנָה, יְמֵי-שְׁמָד נוֹרָאִים.</p>
</blockquote>

<blockquote>
<p>מִימוֹת אַנְטְיוֹכוֹס אֶפִּיפַנֶס רָשָׁע</p>
</blockquote>

<blockquote>
<p>לֹֹא הָיוּ יָמִים רָעִים מֵאֵלֶּה.</p>
</blockquote>

<blockquote>
<p>וְחָדְלוּ מִן הַגּוּף, יִתְחַכְּמוּ אַךְ לַנָּפֶשׁ,</p>
</blockquote>

<blockquote>
<p>וְנוֹאֲשׁוּ מִכֶּם, יִתְנַכְּלוּ לְדוֹר יִוָּלֶד,</p>
</blockquote>

<blockquote>
<p>וְשַׁמּוּ בָּתֵּי מִדְרָשׁ מֵאֵין תּוֹרָה,</p>
</blockquote>

<blockquote>
<p>וְהָפְכוּ לְתֵיאַטְרָאוֹת בָּתֵּי כְנָסֶת,</p>
</blockquote>

<blockquote>
<p>רַקְדָנִים רְעֵבִים ומוּקְיוֹנִים נְכְפִּים</p>
</blockquote>

<blockquote>
<p>יָשִׁירוּ שִׁיר הִלּוּלִים מֵעַל בִּימוֹת-קֹדֶשׁ</p>
</blockquote>

<blockquote>
<p>לְשִׂמְחַת לֵב תַּגָּרִים וַחֲנִיךְ קְסַרְקְטִין;</p>
</blockquote>

<blockquote>
<p>וּנְשׁוֹת הַזִּמָּה נִטְמְאוּ בְיַתְמוּתָן</p>
</blockquote>

<blockquote>
<p>מֵעֹצֶר יָגוֹן וְרָעָב עַל הָרְחֹבוֹת.</p>
</blockquote>

<blockquote>
<p>וְהָיָה כָּל יוֹדֵע סֵפֶר וְתוֹרָה</p>
</blockquote>

<blockquote>
<p>וְכָל הַדָּבֵק בֵּאלֹהָיו – לִשְׁנִינָה.</p>
</blockquote>

<blockquote>
<p>וְאוֹיֵב-רוֹמָא לוֹ יֵאָמֵר קוֹשֵר, בּוֹגֵד,</p>
</blockquote>

<blockquote>
<p>וְצָפוּי יִהְיֶה לְקוֹפִיץ וְלַצֶּלֶב</p>
</blockquote>

<blockquote>
<p>בִּידֵי מְרַגְּלִים מוֹסְרִים, וְתַעֲלוּלִים</p>
</blockquote>

<blockquote>
<p>וְתינוֹקוֹת-בֵּיתָם יִמְסְרוּם לָרָשׁוּת&#8230;</p>
</blockquote>

<p>[נכנסת גונדא של רומאים. בר-כוכבא נמלט]</p>

<h2 id="מעמדשישי">מעמד שישי</h2>

<p>חייל ראשון     עֲמֹד אַתָּה, עוֹרֵב זָקֵן!</p>

<p>[מניף עליו חרבו]</p>

<p>קנטוריון      חֲדָל.</p>

<blockquote>
<p>כְּלוּם אֵינְךָ רוֹאֶה – נְשׂוּא פָנִים.</p>
</blockquote>

<blockquote>
<p>מִי אַתָּה, זָקֵן?</p>
</blockquote>

<p>עקיבא       אֲנִי עֲקִיבָא</p>

<blockquote>
<p>קנטוריון      עֲקִיבָא? אוֹתוֹ רַבִּי אֲשֶר יָדוֹ תִכּוֹן</p>
</blockquote>

<blockquote>
<p>עִם קְהַל הַמּוֹרְדִים אַתָּה, אָתָּה?</p>
</blockquote>

<p>עקיבא</p>

<h2 id="אֲנִיהוּא.">אֲנִי הוּא.</h2>

<p>[הקנטוריון תופס בו]</p>

<blockquote>
<p>קנטוריון      מֶטֶלוּס, קַח לְךָ אֲנָשִׁים, בְּחַר</p>
</blockquote>

<blockquote>
<p>חֲמִשָּׁה, מַהֵר וְהוֹבִילֵהוּ. לֹא, עֲשָׂרָה!</p>
</blockquote>

<blockquote>
<p>לַאֲשֶׁר עַל הַכֵּלִים תִּמְסְרֵהוּ. חוּשָה</p>
</blockquote>

<blockquote>
<p>אֶל פְּנֵי הַמַּחֲנֶה, אֶל הַשַּׁעַר הַגָּדוֹל,</p>
</blockquote>

<blockquote>
<p>שָׁם תִּמְצָאהוּ. בְּרֹאשְׁך אַתָּה עָרֵב,</p>
</blockquote>

<blockquote>
<p>כִי חַי תִּמְסְרֵהוּ. תֹּאמַר, כִּי שָׁבִיתִי.</p>
</blockquote>

<p>[החילים סובבים את עקיבא]</p>

<blockquote>
<p>וְשׁוּב תִּסָּפֵחַ לַאֲשֶׁר תִּסָּפֵחַ,</p>
</blockquote>

<blockquote>
<p>כִּי יקְשֶׁה מִמְּךָ לִמְצֹא אוֹתִי פֹּה,</p>
</blockquote>

<blockquote>
<p>הַיּוֹם שָׁבִינוּ שֶבִי.</p>
</blockquote>

<p>[יוצא]</p>

<blockquote>
<p>חֶבֶל לְמִי?</p>
</blockquote>

<p>חייל א       זָקֵן שֶׁכְּמוֹתוֹ יָנוּס?</p>

<blockquote>
<p>חייל ב       ואִלּוּ בִּשְּׁלוּ לְךָ בְרוֹמָא סְעֻדָּה,</p>
</blockquote>

<blockquote>
<p>כְּאוֹתָה אֲשֶׁר יְבַשְּׁלוּ לוֹ– בְּוַדַּאי לֹא הָיִיתָ</p>
</blockquote>

<blockquote>
<p>שׁוֹאֵל לְרַגְלֶיךָ: יֵשׁ בָּהֶן כֹּחַ?</p>
</blockquote>

<p>אחד הנמלטים    אוֹיָה, עֲקִיבָא נִתְפָּס!</p>

<p>שני        נִתְפַּס רַבִּי עֲקִיבָא!</p>

<p>[נסים]</p>

<p>[נכנס בר כוכבא ועוד יהודים, מתנפלים על הרומאים. נופלים מאלה ומאלה. החיילים נסוגים, היהודים רודפים אחריהם]</p>

<p>יהודי א       [חותך בחרב את החבלים]</p>

<blockquote>
<p>הִמָּלְטָה, רַבִּי, עַד יַעֲבֹר זָעַם.</p>
</blockquote>

<blockquote>
<p>שני        רוֹעֵנוּ אָתָּה.</p>
</blockquote>

<p>עקיבא       רוֹעֶה רַע אָנִי, פַּעֲמַיִם</p>

<blockquote>
<p>נָטַשְׁתִּי עֶדְרִי, עֵדֶר צֹאנִי וְצֹאן אָדָם,</p>
</blockquote>

<blockquote>
<p>עֵדֶר אֲדֹנָי. נָפוֹצוּ רְחֵלַי וְאֵינָמוֹ.</p>
</blockquote>

<blockquote>
<p>אֲהָהּ כִּבְשׂוֹתַי, לוּ יָכֹלְתִּי לִקְלֹֹט</p>
</blockquote>

<blockquote>
<p>לתוֹך בְּשָׂרִי לִי כָּל לוֹנְכִיּות וְצוּר חֲרָבוֹת</p>
</blockquote>

<blockquote>
<p>שֶׁנָּעֲצוּ בָכֶם לִגְיוֹנוֹת רוֹמָא.</p>
</blockquote>

<blockquote>
<p>לוּ אוֹתִי דָּרְסוּ עֵיט-הֶהָרִים כְּדָרְסָם</p>
</blockquote>

<blockquote>
<p>אֶת בְּשַׂרְכֶם אַתֶּם, לוּ עֻנֵּיתִי וְשָׂבַעְתִּי</p>
</blockquote>

<blockquote>
<p>אֶת עִנּוּיֵיכֶם וְנָשָׂאתִי אֶת פִּצְעֵיכֶם כֻּלָּם.</p>
</blockquote>

<blockquote>
<p>אֲנִי הָרוֹעֶה אֲשֶׁר הוֹצִיא עֶדְרוֹ</p>
</blockquote>

<blockquote>
<p>וּמִבְחַר צֹאנוֹ זָרַק לִפְנֵי זְאֵבִים,</p>
</blockquote>

<blockquote>
<p>וְלוּ תָקְעוּ בִי הַזְּאֵבִים מַלְתְּעוֹתֵיהֶם</p>
</blockquote>

<blockquote>
<p>וְשָׂבַעְתִּי עֲקִיצָתָם אַחַת, אֶחָת,</p>
</blockquote>

<blockquote>
<p>וְאֵחַר מְאֹד לִקְרָאתָם, וְאָמַרְתִּי: אוֹתוֹ קָלַט</p>
</blockquote>

<blockquote>
<p>וְאוֹתוֹ קָלַט גְּדִי חֶמְדָּתִי זֶה הַתָּמִים,</p>
</blockquote>

<blockquote>
<p>בִּשְׂבִילִי שָׂמְמוּ גַּבַּת וְאַנְטִיפַּטְרָס.</p>
</blockquote>

<blockquote>
<p>תַּשׂ כֹּחִי, זִקְנָה עָלַי קָפָצָה. עַתָה</p>
</blockquote>

<blockquote>
<p>אָשׂובָה אֶל רַבּוֹתַי שֶׂבַדָרוֹם.</p>
</blockquote>

<blockquote>
<p>דַּיִּי בְמֵאִיר, בְּיוֹסִי בֶן-יְהוּדָה, וְשִׂמְעוֹן</p>
</blockquote>

<blockquote>
<p>וְאֶלְעָזָר בֶּן-שַׂמּוּעַ– כִּי חֲסָל.</p>
</blockquote>

<blockquote>
<p>שׂוּב אֶל הַתּוֹרָה לדְרֹשׂ תִּלֵי תִלִּים</p>
</blockquote>

<blockquote>
<p>הֲלָכוֹת, לְהוֹצִיא מִסְפָּר לְאוֹתִיּוֹתֶיהָ,</p>
</blockquote>

<blockquote>
<p>לְהַעֲמִיד מֵחָדָשׂ בָּתֵּי כְנֶסֶת</p>
</blockquote>

<blockquote>
<p>בִּכְרַךְ וּכְרַךְ, לְהַזְעִיק מְלַמְּדִים</p>
</blockquote>

<blockquote>
<p>תִּינוֹקוֹת שֶׂל בֵּית רַבָּן, וְיִהְיוּ דוֹקְרִים</p>
</blockquote>

<blockquote>
<p>בְּחָטְרֵיהֶם אוֹיֵב חוֹדֵר אֶל מבְצָרָם,</p>
</blockquote>

<blockquote>
<p>כָּל אֵלֶּה יִפְּלוֹ בַחֶרֶב, וְאַנְטְיוֹכוֹס</p>
</blockquote>

<blockquote>
<p>שׂוּב יָעִיר חַרְבּוֹ עַל הַתּוֹרָה.</p>
</blockquote>

<blockquote>
<p>אֲבָל, בַּת-רוֹמָא, נֶשֶׂר צָפוֹן, רָבוּ</p>
</blockquote>

<blockquote>
<p>כָּל אוֹתִיּוֹתֶיהָ, קְטַנּוֹת קְטַנּוֹת הֵן,</p>
</blockquote>

<blockquote>
<p>כִּי קָטֹן זַרְעִי אֲשֶׁר אֶזְרַע, קָטָן</p>
</blockquote>

<blockquote>
<p>וּבְסִדְקֵי מַעֲנִיּוֹת יָבֹא וְיִתְחַבֵּא.</p>
</blockquote>

<blockquote>
<p>וְרַעַם יִרְעַם עָלָיו, מָטָר סוֹחֵף</p>
</blockquote>

<blockquote>
<p>יְתוֹפֵף עָלָיו בְּזַעְפּוֹ, וּבָרָד</p>
</blockquote>

<blockquote>
<p>יַכֶּנּוּ, וְצִנַּת לַיְלָה תֹּאכַל אוֹתוֹ.</p>
</blockquote>

<blockquote>
<p>וְעִם רִאשׂוֹן קֶרֶן יָשׂוּב</p>
</blockquote>

<blockquote>
<p>וְיָנֵץ וְיָעַל, וְיִגְדַּל וְיִבְשַל,</p>
</blockquote>

<blockquote>
<p>וּבְעִתּוֹ יִשְׂפֹּךְ, וּבְבוֹא שְׂעָתוֹ,</p>
</blockquote>

<blockquote>
<p>עַל אַחַת מֵאָה פְרוּדוֹת-בְּרָכָה.</p>
</blockquote>

<blockquote>
<p>וְרוּחַ תִּצְרֹר אוֹֹתָן וּנְשָאָתַן</p>
</blockquote>

<blockquote>
<p>לְבָבֶל, וּלְמִצְרַים, וּלְאַסְפַּמְיָא;</p>
</blockquote>

<blockquote>
<p>וְעַד קוֹלוֹנִיּוֹת רוֹמָא אֲשֶׁר אֶל הָרֵינוּס.</p>
</blockquote>

<blockquote>
<p>וְרוֹמָא, אַתְּ תְפַלְּסי לָמוֹ נָתִיב,</p>
</blockquote>

<blockquote>
<p>וְקַרְקַע חָדָשׂ תִּכְבְּשִׂי אַתְּ לְזַרְעִי</p>
</blockquote>

<blockquote>
<p>וּלְבֶן גָּרְנִי. כֹּל אֲשֶׁר בָּנִיתִי נֶהֱרָס.</p>
</blockquote>

<blockquote>
<p>וְאִם נִצְּחַנִי בֶּן-חֲנַנְיָה – וְהָיָה</p>
</blockquote>

<blockquote>
<p>נִצְחוֹנוֹ זֶה נִצְחוֹנִי גַּם שֶלִּי.</p>
</blockquote>

<p>[יוצא]</p>

<h2 id="מעמדשביעי">מעמד שביעי</h2>

<p>[נכנסים החילות של בר-כוכבא, נושאים אותו פצוע על אדרתו]</p>

<blockquote>
<p>בר-כוכבא      חַכֵּה! עוֹד פַּעַם אֶפְנֶה לִרְאוֹת אֵיךְ</p>
</blockquote>

<blockquote>
<p>גּבּוֹרַי מֵתִים, נוֹפְלִים אֶחָד אֶחָד.</p>
</blockquote>

<blockquote>
<p>כָּךְ לִמַּדְתִּיכֶם לָמוּת, כָּךְ! כֵּן, כֵּן!</p>
</blockquote>

<p>[נכנס חייל]</p>

<blockquote>
<p>עֲמֹד! לְאָן?</p>
</blockquote>

<p>החייל       אֶל פְּנֵי הַקְּרָב אָנִי.</p>

<blockquote>
<p>בר-כוכבא      כֵּן– לָמוּת? טוֹב! חַכֵּה, קַח חַרְבִּי.</p>
</blockquote>

<blockquote>
<p>בְּקַע בָּהּ, וְאִם&#8230; אִם תִּרְאֶה אֲשֶׁר שָׂוְא</p>
</blockquote>

<blockquote>
<p>אַך תַּחְגֹּר כֹּחַ, כִּי הָאוֹיֵב גָּבַר,</p>
</blockquote>

<blockquote>
<p>לְפַחַת הַשְׂלֵךְ אוֹתָהּ, אֶל הַבּוֹר.</p>
</blockquote>

<blockquote>
<p>בַּת חוֹרִין לִי תִּשָּׂאֵר – הָאַחֲרוֹנָה</p>
</blockquote>

<blockquote>
<p>בְּחַרָבוֹת בַּת-יְהוּדָה. תַּחַת גַּל</p>
</blockquote>

<blockquote>
<p>חֳרָבוֹת וּמַפֹלֶת אָדָם תִּשְׂכַּב,</p>
</blockquote>

<blockquote>
<p>וּתְכַס חֲלוּדָה לַהֲבָהּ וְנִצָבָהּ,</p>
</blockquote>

<blockquote>
<p>עַד אִם יָבֹאוּ לַחְפֹּשׂ אוֹתָהּ, עַד</p>
</blockquote>

<blockquote>
<p>שׁוּב ימְצְאוּ בָהּ חֵפֶץ –וְיִמְצָאוּהָ.</p>
</blockquote>

<blockquote>
<p>וּקְרָא בְּאָזְנֵי נְעָרַי הַגִּבּוֹרִים:</p>
</blockquote>

<blockquote>
<p>כּה אָמַר שִׁמְעוֹן , הוּא בַר-כּוֹכְבָא, הוּא</p>
</blockquote>

<blockquote>
<p>מְשִׁיחַ אֲדֹנָי וִיהוּדָה. הִיא</p>
</blockquote>

<blockquote>
<p>צַוָּאַת שְׁכִיב מֵרָע, צַו אַחֲרוֹן לוֹ:</p>
</blockquote>

<blockquote>
<p><a name="_GoBack"></a><a href="#">לראש הדף</a>
אַל יָבֹא אִישׁ מִמְּקֻטְּעי אֶצְבַּע רוֹמָא,</p>
</blockquote>

<blockquote>
<p>אֶת הָעֲבָדִים תִּכְבּשׁ לַעֲבָדִים,</p>
</blockquote>

<blockquote>
<p>אֲשֶׁר לֹא יָכוֹל לִהְיוֹת כְּבֶן-חוֹרִין</p>
</blockquote>

<h2 id="מוּתבּן-חוֹרִין...">מוּת בּן-חוֹרִין&#8230;</h2>

<p>[נופל על אדרתו, החיילים נושאים אותו]</p>

<p>[סוף]</p>

<h2 id="1923–1925ביתשלום">1923 – 1925 בית שלום</h2>

<h2 id="swinemundevilla">Swinemunde, Villa</h2>

<div class="footnotes">
<hr />
<ol>

<li id="fn:1">
<p>  קיטוסQuietus, עמד בראש הצבא. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p> לולינוס ופפוס עמדו בראש המרד בלודקיה בימי טרַיַנוס — 117. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p> טרינוס במלחמותיו בארם&#8211;נהרים (114) כבש את בבל ואת ארמניה והגיע עד אקטסיפון בירת פרתיה. <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p> היהודים מרדו גם באפריקה (בלוב), והרגו לערך ר' אלף(?) איש. בראשם עמד לוקאס הוא אנדריאשׂ. <a href="#fnref:4" title="return to body" class="reversefootnote">&#160;&#8617;</a></p>
</li>

<li id="fn:5">
<p> בקפריסין עמד בראש היהודים ארטמיון והחריב את סאמאמיס. <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p> בשנת 132 היו בכל יהודה חבורות וכנופיות קטנות במערות ובמנהרות,ובכל מקום סתר הכניסו כלי מלחמה,ושמה נאספו גם אנשי חיל,שהיו מתנפלים על חילות רומא. <a href="#fnref:6" title="return to body" class="reversefootnote">&#160;&#8617;</a></p>
</li>

<li id="fn:7">
<p> היהודים מרדו גם בנציבין,בנהרדעה וחריב. <a href="#fnref:7" title="return to body" class="reversefootnote">&#160;&#8617;</a></p>
</li>

<li id="fn:8">
<p> רבי עקיבא הלך למסעותיו באסיה הקטנה,בבבל ופרתיה,כנראה לשם תעמולה. <a href="#fnref:8" title="return to body" class="reversefootnote">&#160;&#8617;</a></p>
</li>

<li id="fn:9">
<p> בר&#8211;דרומא עמד בראש המורדים בטור&#8211;מלכר. <a href="#fnref:9" title="return to body" class="reversefootnote">&#160;&#8617;</a></p>
</li>

<li id="fn:10">
<p> המרד היה מוכן להתפרץ עוד קודם בבקעת בית רמון שבעמק יזרעאל,ושם נשא יהושע בן&#8211;חנניה משלו. <a href="#fnref:10" title="return to body" class="reversefootnote">&#160;&#8617;</a></p>
</li>

<li id="fn:11">
<p> במשך שנה אחת לכדו חילות בר&#8211;כוכבא 50 מצודות, 985 ערים וכפרים ביהודה, בגליל ובשמרון ואפשר גם את ירושלים. ישנן מוניטות בכתובות &#8220;שמעון&#8221; מכאן. &#8220;לחירות ירושלים&#8221; מכאן. רופוס לא עמד בפני המורדים. <a href="#fnref:11" title="return to body" class="reversefootnote">&#160;&#8617;</a></p>
</li>

<li id="fn:12">
<p> תהלים קמ&quot;ד, א&#8216; – ב&#8217;. <a href="#fnref:12" title="return to body" class="reversefootnote">&#160;&#8617;</a></p>
</li>

<li id="fn:13">
<p> נציב סוריה היה מרקלוס,אחריו יוליוס סברוס,שנודע במלחמתו באיי בריטניה. <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p> הדרין אחר נצחונו ביהודה קיבל עוד פעם את השםimperatorאולם במכתבו,שכתב לסֶנט על הניצחון,לא הוסיף כמעשהו תמיד את המילים &#8220;לי ולצבא שלום&#8221;. <a href="#fnref:14" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="http://benyehuda.org/">פרויקט בן-יהודה באינטרנט</a>.  הוא זמין תמיד בכתובת הבאה:<br /><a href="https://bybe.benyehuda.org/read/7351">https://bybe.benyehuda.org/read/7351</a></div></body></html>